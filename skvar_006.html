<!DOCTYPE html>
<html lang="cs">
  <head>
    <meta charset="utf-8">
    <meta name="viewport" content="width=device-width, initial-scale=1.0, shrink-to-fit=no">
    <meta name="apple-mobile-web-app-title" content="">
    <meta name="apple-mobile-web-app-capable" content="yes">
    <title>Škvár</title>
    <link rel="stylesheet" href="./style/style.min.css" media="screen" integrity="sha256-kLn3PZddR8vqDB7zKTFlNrX7m+rBBZsi0JDkwtU4c+U=">
    <meta name="nb-research" content="Tato kniha je dočasně součástí výzkumu, který nám pomůže vylepšit webové knihy. Sbíráme pouze anonymní data o tom, jak čtete knihu. Pro použití cookies potřebujeme Váš souhlas. Děkujeme! (<a href='https://www.mlp.cz/cz/o-knihovne/cisla-dokumenty-povinne-informace/povinne-dostupne-informace/cookies/'>Jaké cookies používáme?</a>)">
    <meta name="nb-research-orgs" content="Městská knihovna v Praze a Masarykova univerzita">
    <meta name="nb-research-ga" content="UA-187132260-1">
    <link rel="icon" type="image/x-icon" href="./assets/favicon.ico">
    <link rel="icon" type="image/png" sizes="16x16" href="./assets/favicon-16x16.png">
    <link rel="icon" type="image/png" sizes="32x32" href="./assets/favicon-32x32.png">
    <link rel="icon" type="image/png" sizes="48x48" href="./assets/favicon-48x48.png">
    <link rel="manifest" href="./assets/manifest.webmanifest">
    <meta name="mobile-web-app-capable" content="yes">
    <meta name="theme-color" content="#A86818">
    <meta name="application-name" content="Jan Jandourek: Škvár">
    <link rel="apple-touch-icon" sizes="57x57" href="./assets/apple-touch-icon-57x57.png">
    <link rel="apple-touch-icon" sizes="60x60" href="./assets/apple-touch-icon-60x60.png">
    <link rel="apple-touch-icon" sizes="72x72" href="./assets/apple-touch-icon-72x72.png">
    <link rel="apple-touch-icon" sizes="76x76" href="./assets/apple-touch-icon-76x76.png">
    <link rel="apple-touch-icon" sizes="114x114" href="./assets/apple-touch-icon-114x114.png">
    <link rel="apple-touch-icon" sizes="120x120" href="./assets/apple-touch-icon-120x120.png">
    <link rel="apple-touch-icon" sizes="144x144" href="./assets/apple-touch-icon-144x144.png">
    <link rel="apple-touch-icon" sizes="152x152" href="./assets/apple-touch-icon-152x152.png">
    <link rel="apple-touch-icon" sizes="167x167" href="./assets/apple-touch-icon-167x167.png">
    <link rel="apple-touch-icon" sizes="180x180" href="./assets/apple-touch-icon-180x180.png">
    <link rel="apple-touch-icon" sizes="1024x1024" href="./assets/apple-touch-icon-1024x1024.png">
    <meta name="apple-mobile-web-app-capable" content="yes">
    <meta name="apple-mobile-web-app-status-bar-style" content="black-translucent">
    <meta name="apple-mobile-web-app-title" content="Škvár">
    <meta property="og:title" content="Škvár">
    <meta property="og:type" content="book">
    <meta property="og:book:author" content="Jan Jandourek">
    <meta property="twitter:title" content="Jan Jandourek: Škvár">
    <meta property="og:image" content="./assets/cover-1200x620.png">
    <meta property="twitter:image" content="./assets/cover-1200x1200.png">
    <link rel="index" href="./index.html">
    <link rel="license" href="./license.html">
    <link rel="publication" href="./manifest.json" id="manifest">
    <link rel="about" href="about.html">
    <link rel="prev" href="./skvar_005.html">
    <link rel="next" href="./about.html">
    <meta name="nb-order" content="2">
    <link rel="self" href="skvar_006.html">
    <meta name="nb-identifier" content="jandourek-skvar-811ffb0">
    <meta name="nb-role" content="chapter">
  </head>
  <body class="content-prose nb-role-chapter nb-custom-style" data-nb-words="73475" data-nb-chars="450043">
    <nav role="doc-toc">
      <ul class="plain section">
        <li><a href="skvar_005.html">Citát</a></li>
        <li><a href="skvar_006.html">Škvár</a></li>
      </ul>
    </nav>
    <div id="ui-content">
    </div>
    <div class="content">
      <main>
        <nav class="begin-nav">
          <ul>
            <li><a href="./index.html#" rel="index">Titulní strana</a></li>
            <li><a href="./skvar_005.html#chapter-end" rel="prev">← Předchozí kapitola</a></li>
          </ul>
        </nav><a id="chapter-start"></a>
        <h1 class="hidden-title chunk" data-nb-ref-number="1" data-nb-words="0" data-nb-chars="0"></h1>
        <section>
          <p class="chunk" data-nb-ref-number="2" data-nb-words="96" data-nb-chars="649"><span class="idea" data-nb-ref-number="1" id="idea1" data-nb-words="96" data-nb-chars="649">Kamil byl určitě schopen tu&nbsp;ženu zabít. Cosi v&nbsp;jeho očích naznačovalo, že&nbsp;to&nbsp;možná udělá. Pak záblesk zase pohasl. Rozhodl se&nbsp;velkodušně, že&nbsp;neskropí podlahu knihkupectví Seidl krví, přinejmenším ne&nbsp;dnes. Žena středního věku se&nbsp;vlastně provinila pouze tím, že&nbsp;po&nbsp;třech vteřinách odložila výtisk Kamilova románu <em>Trapné okamžiky</em> a&nbsp;sáhla na&nbsp;vedlejší hromádku po&nbsp;díle populárního spisovatele Vrány. Tvář se&nbsp;jí&nbsp;rozjasnila. Na&nbsp;chvilku ustoupila dozadu, protože jakási šestnáctiletá dívka chtěla také jeden exemplář. Stály tam vedle sebe, listovaly Vránovými knihami s&nbsp;nevkusnými pestrými přebaly a&nbsp;šťastně se&nbsp;usmívaly jako perličky zobající hromádku zrní.</span></p>
          <p class="chunk" data-nb-ref-number="3" data-nb-words="93" data-nb-chars="643"><span class="idea" data-nb-ref-number="2" id="idea2" data-nb-words="93" data-nb-chars="643">Kamil několik dní po&nbsp;vydání svého románu bloumal po&nbsp;pražských knihkupectvích a&nbsp;slídil mezi regály, aby zjistil, kde již jeho knihu objednali, a&nbsp;odhadoval, jak se&nbsp;asi prodává. Proklel několik knihkupců, kteří ji&nbsp;zasunuli po&nbsp;ubohých dvou exemplářích do&nbsp;regálů, takže z&nbsp;ní byl vidět jenom hřbet. Takové knihkupce Kamil pokládal za&nbsp;tupce, protože neumístit tak skvělou knihu do&nbsp;výlohy bylo znakem jejich mdlé inteligence. Nyní opustil knihkupectví Seidl a&nbsp;poslední, co&nbsp;zahlédl, byla rozkošná šestnáctiletá ňadérka nechráněná podprsenkou, jak vrtošivě poskakují, zatímco jejich majitelka se&nbsp;upřímně směje nad stránkami Vránova pestrobarevného díla.</span></p>
          <p class="chunk" data-nb-ref-number="4" data-nb-words="91" data-nb-chars="586"><span class="idea" data-nb-ref-number="3" id="idea3" data-nb-words="91" data-nb-chars="586">Domů se&nbsp;vrátil odhodlán pomstít se&nbsp;celému literárnímu světu tím, že&nbsp;napíše škvár. Ne, žádnou parodii, nic skrytě hlubokého, ale skutečný <em>Škvár</em>. Potom se&nbsp;bude kochat tím, jak ti&nbsp;pitomci v&nbsp;kulturních rubrikách hledají nějakou vhodnou interpretaci. Udělá všechno proto, aby jim neponechal šanci vyváznout se&nbsp;ctí. Poruší všechna pravidla a&nbsp;dopustí se&nbsp;perverze. Tak jako už&nbsp;několik týdnů toužil dostat na&nbsp;lůžko nějakou nevinnou gymnazistku a&nbsp;zkazit ji&nbsp;(pochopitelně se&nbsp;tím obíral pouze za&nbsp;bezesných nocí, jinak byl v&nbsp;podstatě slušný mladý muž), zprzní všechna psaná a&nbsp;nepsaná pravidla žánru.</span></p>
          <p class="chunk" data-nb-ref-number="5" data-nb-words="186" data-nb-chars="1212"><span class="idea" data-nb-ref-number="4" id="idea4" data-nb-words="186" data-nb-chars="1212">Zatímco vzrušeně otevíral lahvovou dvanáctku a&nbsp;usedal k&nbsp;počítači, uvažoval, jaký žánr si&nbsp;ke&nbsp;znásilnění vybere. Poezii zamítl, protože jí&nbsp;nerozuměl a&nbsp;nebyl schopen vytvořit ani slušný, ani trapný verš. Kromě toho ve&nbsp;skutečnosti poezii nikdo nečte, jak se&nbsp;ve&nbsp;svém odvěkém zaujetí pro beletrii skálopevně domníval. Ačkoliv byl au­torem dvou vydaných neoexistencialistických románů (<em>Prašivý pes</em>, <em>Trapné okamžiky</em>), trpěl stále ještě traumatem z&nbsp;hodin českého jazyka na&nbsp;základní a&nbsp;střední škole a&nbsp;nenáviděl básně, protože u&nbsp;jejich četby se&nbsp;nevylíčitelně a&nbsp;nevyléčitelně nudil. Chvilku si&nbsp;zahrával s&nbsp;pokušením napodobit styl a&nbsp;mělké zápletky kolegy Vrány. Upustil od&nbsp;toho, protože by&nbsp;nikdo nemusel poznat, že&nbsp;jde o&nbsp;parodii. Nakonec se&nbsp;rozhodl smísit všechny potřebné žánry. Detektivku, horor, dívčí román, gotický román a&nbsp;cokoli, co&nbsp;ho&nbsp;ještě napadne. Ještě nějak zkusí zesměšnit Franze Kafku, tu&nbsp;moderní modlu, jehož knihy nejsou ke&nbsp;čtení (a některé ani nejsou dokončené, takže normální člověk neví, jak to&nbsp;dopadlo), ale všichni musí povinně tvrdit, že&nbsp;je&nbsp;čtou a&nbsp;že vyjadřují jejich odcizené pocity. Přitom jim byl Kafka úplně odcizený čiliž ukradený, stejně jako Kamilovi. Zhluboka se&nbsp;napil dvanáctky a&nbsp;dal se&nbsp;do&nbsp;díla.</span></p>
        </section>
        <section>
          <p class="chunk" data-nb-ref-number="6" data-nb-words="118" data-nb-chars="749"><span class="idea" data-nb-ref-number="5" id="idea5" data-nb-words="118" data-nb-chars="749"><em>Kdo byl ten neznámý muž, který po&nbsp;setmění vystoupil z&nbsp;posledního vagonu vlaku na&nbsp;malém nádraží městečka zapadlého hluboko v&nbsp;horách, městečka položeného mezi temnými masivy horských štítů, nad kterými se&nbsp;stále převalovala teskná a&nbsp;šedivá mlha? Nebyl tu&nbsp;nikdo, kdo by&nbsp;nám to&nbsp;mohl prozradit. Vystoupil ostatně sám, nepočítáme-li listonoše, který naskočil do&nbsp;vagonu na&nbsp;předposlední zastávce a&nbsp;díval se&nbsp;na&nbsp;cizince trochu podezíravě. Muž byl poměrně mladý, slušné postavy a&nbsp;dobře oblečen. Ne, tak se&nbsp;místní obyvatelé rozhodně nestrojí. Připomínal spíše gentlemana ze&nbsp;vzdálené země. Starý listonoš se&nbsp;za&nbsp;ním na&nbsp;nádražíčku ještě jednou ohlédl, ale to&nbsp;již z&nbsp;muže zbyl jenom stín, který se&nbsp;mihl kousek od&nbsp;žlutavého světla výhybky a&nbsp;zmizel za&nbsp;nádražní budovou.</em></span></p>
        </section>
        <section>
          <p class="chunk" data-nb-ref-number="7" data-nb-words="59" data-nb-chars="333"><span class="idea" data-nb-ref-number="6" id="idea6" data-nb-words="59" data-nb-chars="333">Tady se&nbsp;Kamil na&nbsp;chvilku zarazil. V&nbsp;jaké zemi a&nbsp;v&nbsp;jaké době se&nbsp;bude <em>Škvár</em> odehrávat? Okamžik uvažoval a&nbsp;potom se&nbsp;rozhodl, že&nbsp;to&nbsp;ponechá jenom v&nbsp;náznaku. Země bude nenápadně připomínat Švýcarsko a&nbsp;doba bude neurčitá, možná počátek dvacátých let, ale třeba taky před válkou. To&nbsp;si&nbsp;když tak vymyslí během děje. Čím méně faktů, tím lépe.</span></p>
        </section>
        <section>
          <p class="chunk" data-nb-ref-number="8" data-nb-words="75" data-nb-chars="421"><span class="idea" data-nb-ref-number="7" id="idea7" data-nb-words="75" data-nb-chars="421"><em>Muž šel najisto, jako by&nbsp;to&nbsp;tu&nbsp;dobře znal. Takto oblečení lidé sem nejezdívali, leda omylem. I&nbsp;trať tu&nbsp;končila a&nbsp;ona výhybka mohla lokomotivu odvést nanejvýš na&nbsp;slepou kolej končící do&nbsp;ztracena kdesi v&nbsp;křovinách. Místní obyvatelé se&nbsp;o&nbsp;okolní svět moc nezajímali a&nbsp;on se&nbsp;na&nbsp;oplátku nezajímal o&nbsp;ně. Přesto čekal před nádražním vchodem vozka. Spíše ze&nbsp;zvyku, než že&nbsp;by&nbsp;bylo často třeba jeho služeb. Muž se&nbsp;hned vydal k&nbsp;němu.</em></span></p>
          <p class="chunk" data-nb-ref-number="9" data-nb-words="9" data-nb-chars="54"><span class="idea" data-nb-ref-number="8" id="idea8" data-nb-words="9" data-nb-chars="54"><em>„Dovezete mě&nbsp;do&nbsp;hostince?“ křikl na&nbsp;starce na&nbsp;kozlíku.</em></span></p>
          <p class="chunk" data-nb-ref-number="10" data-nb-words="56" data-nb-chars="302"><span class="idea" data-nb-ref-number="9" id="idea9" data-nb-words="56" data-nb-chars="302"><em>Stařec jenom mávl rukou, a&nbsp;z&nbsp;jeho gesta se&nbsp;nedalo vytušit, zda to&nbsp;znamená ano či&nbsp;ne. Návštěvník však přesto vyskočil hbitě na&nbsp;vůz a&nbsp;posadil se&nbsp;na&nbsp;zadní lavici drožky. Stará kůže na&nbsp;sedadle byla cítit chladem a&nbsp;něco ve&nbsp;voze zaskřípalo. Vozka dal jakýsi neslyšný pokyn koni a&nbsp;vůz se&nbsp;dal pomalu do&nbsp;pohybu.</em></span></p>
          <p class="chunk" data-nb-ref-number="11" data-nb-words="54" data-nb-chars="344"><span class="idea" data-nb-ref-number="10" id="idea10" data-nb-words="54" data-nb-chars="344"><em>Cesta byla úzká a&nbsp;nikde nebylo žádné světlo. Nádraží leželo zřejmě notný kus od&nbsp;městečka a&nbsp;cesta vedla přes vlnitý terén zarostlý křovím a&nbsp;nízkými stromky, takže ani kdyby byla náhodou jasná měsíčná noc, neposkytovala by&nbsp;vyjížďka velký výhled do&nbsp;kraje. Cizinec však zřejmě cestu sledoval pečlivě. Bůhvíjak se&nbsp;tu&nbsp;mohl vyznat. Najednou zpozorněl.</em></span></p>
          <p class="chunk" data-nb-ref-number="12" data-nb-words="12" data-nb-chars="68"><span class="idea" data-nb-ref-number="11" id="idea11" data-nb-words="12" data-nb-chars="68"><em>„Proč jsi odbočil z&nbsp;hlavní cesty?“ křikl na&nbsp;vozku. Ten sebou trhnul.</em></span></p>
          <p class="chunk" data-nb-ref-number="13" data-nb-words="7" data-nb-chars="38"><span class="idea" data-nb-ref-number="12" id="idea12" data-nb-words="7" data-nb-chars="38"><em>„Jedu k&nbsp;hospodě, jak jste mi&nbsp;poručil.“</em></span></p>
          <p class="chunk" data-nb-ref-number="14" data-nb-words="17" data-nb-chars="113"><span class="idea" data-nb-ref-number="13" id="idea13" data-nb-words="17" data-nb-chars="113"><em>„To jedeš nějakou jinou cestou, než jezdíváš obvykle. Nebo jsi zabloudil? Myslel jsem, že&nbsp;tady jezdíváš častěji.“</em></span></p>
          <p class="chunk" data-nb-ref-number="15" data-nb-words="57" data-nb-chars="344"><span class="idea" data-nb-ref-number="14" id="idea14" data-nb-words="57" data-nb-chars="344"><em>Vozka zastavil vůz a&nbsp;chvilku přemýšlel, pokud byl ovšem takové činnosti schopen. Pak otočil na&nbsp;hrbolaté mýtině vůz zpátečním směrem a&nbsp;vrátil se&nbsp;na&nbsp;hlavní cestu. Muž měl tedy asi pravdu. Kdyby mohl v&nbsp;tu chvíli vidět starci do&nbsp;tváře, viděl by, že&nbsp;jeho pohled prozrazuje vztek a&nbsp;ústa jsou stažena nepříčetností téměř zběsilou. Pokračovali v&nbsp;cestě.</em></span></p>
          <p class="chunk" data-nb-ref-number="16" data-nb-words="25" data-nb-chars="165"><span class="idea" data-nb-ref-number="15" id="idea15" data-nb-words="25" data-nb-chars="165"><em>„Jezdíš často na&nbsp;nádraží?“ pokoušel se&nbsp;cizinec o&nbsp;rozhovor. Stařec dlouho nic neodpovídal. Po&nbsp;chvilce zavrčel: „Tak občas. Sem skoro nikdo nejezdí. Zvlášť teď večer.“</em></span></p>
          <p class="chunk" data-nb-ref-number="17" data-nb-words="14" data-nb-chars="73"><span class="idea" data-nb-ref-number="16" id="idea16" data-nb-words="14" data-nb-chars="73"><em>„Ale u&nbsp;nádraží jsi s&nbsp;povozem stál. Čekal jsi tedy, že&nbsp;někdo může přijet?“</em></span></p>
          <p class="chunk" data-nb-ref-number="18" data-nb-words="10" data-nb-chars="57"><span class="idea" data-nb-ref-number="17" id="idea17" data-nb-words="10" data-nb-chars="57"><em>„Čekal jsem na&nbsp;poštu. Poslední noční vlak ji&nbsp;někdy vozí.“</em></span></p>
          <p class="chunk" data-nb-ref-number="19" data-nb-words="4" data-nb-chars="24"><span class="idea" data-nb-ref-number="18" id="idea18" data-nb-words="4" data-nb-chars="24"><em>„Žádnou jsi ale nebral.“</em></span></p>
          <p class="chunk" data-nb-ref-number="20" data-nb-words="9" data-nb-chars="60"><span class="idea" data-nb-ref-number="19" id="idea19" data-nb-words="9" data-nb-chars="60"><em>„Vlak žádnou nepřivezl. Kdyby přivezl, zahvízdali by&nbsp;na&nbsp;mě.“</em></span></p>
          <p class="chunk" data-nb-ref-number="21" data-nb-words="29" data-nb-chars="149"><span class="idea" data-nb-ref-number="20" id="idea20" data-nb-words="29" data-nb-chars="149"><em>„Není to&nbsp;zbytečná námaha jet sem za&nbsp;tmy jen tak? Mohl bys přijet až&nbsp;ráno, za&nbsp;světla. Bylo by&nbsp;to&nbsp;pro tebe přece lepší. Aspoň bys nemusel tak bloudit.“</em></span></p>
          <p class="chunk" data-nb-ref-number="22" data-nb-words="39" data-nb-chars="249"><span class="idea" data-nb-ref-number="21" id="idea21" data-nb-words="39" data-nb-chars="249"><em>Vozka poslední dvojznačnou větu buď přeslechl, nebo to&nbsp;aspoň předstíral. Bylo to&nbsp;od&nbsp;něj asi rozumné. Pokud nechtěl odpovídat, bylo záhodno raději mlčet, neboť stařec nepatřil&nbsp;– mírně řečeno&nbsp;– mezi lidi nadmíru bystré. Mlčením tak nemohl nic pokazit.</em></span></p>
          <p class="chunk" data-nb-ref-number="23" data-nb-words="19" data-nb-chars="117"><span class="idea" data-nb-ref-number="22" id="idea22" data-nb-words="19" data-nb-chars="117"><em>„Kam bychom dojeli, kdybychom se&nbsp;vydali tou cestou, na&nbsp;kterou jsi před chvílí chtěl odbočit?“ zkoušel to&nbsp;dál neznámý.</em></span></p>
          <p class="chunk" data-nb-ref-number="24" data-nb-words="1" data-nb-chars="8"><span class="idea" data-nb-ref-number="23" id="idea23" data-nb-words="1" data-nb-chars="8"><em>„Nevím.“</em></span></p>
          <p class="chunk" data-nb-ref-number="25" data-nb-words="67" data-nb-chars="384"><span class="idea" data-nb-ref-number="24" id="idea24" data-nb-words="67" data-nb-chars="384"><em>„To je&nbsp;vůbec zvláštní, jak zdejší lidé znají málo svůj kraj. Vždycky jsem myslel, že&nbsp;venkované musí mít celé okolí svých vsí a&nbsp;městeček prokouknuté jako vlastní boty. Jenom tady je&nbsp;tomu jinak. Už&nbsp;ve&nbsp;vlaku, když jsem se&nbsp;ptal na&nbsp;zámek, nikdo nic nevěděl. Prý nejsou odtud. Přitom o&nbsp;starých sídlech se&nbsp;ví&nbsp;široko daleko, zvláště když mají nějakou zvláštní pověst. No, řekni, není to&nbsp;tak?“</em></span></p>
          <p class="chunk" data-nb-ref-number="26" data-nb-words="22" data-nb-chars="134"><span class="idea" data-nb-ref-number="25" id="idea25" data-nb-words="22" data-nb-chars="134"><em>Muž na&nbsp;kozlíku jenom něco zavrčel. Cizinec ale nehodlal svou kořist tak snadno pustit. Zřejmě k&nbsp;něčemu směřoval a&nbsp;připravoval si&nbsp;půdu.</em></span></p>
          <p class="chunk" data-nb-ref-number="27" data-nb-words="13" data-nb-chars="78"><span class="idea" data-nb-ref-number="26" id="idea26" data-nb-words="13" data-nb-chars="78"><em>„Proč jsi sebou tak trhnul, když jsem řekl slovo zámek? Nestraší tam náhodou?“</em></span></p>
          <p class="chunk" data-nb-ref-number="28" data-nb-words="1" data-nb-chars="8"><span class="idea" data-nb-ref-number="27" id="idea27" data-nb-words="1" data-nb-chars="8"><em>„Nevím.“</em></span></p>
          <p class="chunk" data-nb-ref-number="29" data-nb-words="96" data-nb-chars="564"><span class="idea" data-nb-ref-number="28" id="idea28" data-nb-words="96" data-nb-chars="564"><em>„Vím, že&nbsp;už&nbsp;nejsi dítě a&nbsp;nemusíš si&nbsp;pamatovat nic z&nbsp;toho, co&nbsp;se&nbsp;malým dětem vypráví, ale přece jenom: Neznáš nějakou hezkou pověst o&nbsp;zdejším zámečku?“ Řeč se&nbsp;z&nbsp;neznámého muže linula takovou rychlostí a&nbsp;s&nbsp;takovou sebejistotou, jako by&nbsp;si&nbsp;předtím přihnul z&nbsp;lahve whisky nebo kalíšku punče. Nevíme sice, co&nbsp;dělal ve&nbsp;vlaku, ale jeho sebevědomí mělo asi nějaký jiný zdroj. Mlčení vozkovo bylo tak hluboké, zavilé a&nbsp;můžeme klidně říci temné, že&nbsp;to&nbsp;až&nbsp;zaráželo. Jako by&nbsp;každé cizincovo slovo bylo úderem na&nbsp;skrytou strunu, která ve&nbsp;starci rozezněla nějaký nepříjemný tón.</em></span></p>
          <p class="chunk" data-nb-ref-number="30" data-nb-words="21" data-nb-chars="106"><span class="idea" data-nb-ref-number="29" id="idea29" data-nb-words="21" data-nb-chars="106"><em>„Ta cesta, na&nbsp;kterou jsi chtěl odbočit&nbsp;– jenom náhodou, já&nbsp;vím&nbsp;– by&nbsp;nás nakonec k&nbsp;zámku dovedla, nebo ne?“</em></span></p>
          <p class="chunk" data-nb-ref-number="31" data-nb-words="8" data-nb-chars="60"><span class="idea" data-nb-ref-number="30" id="idea30" data-nb-words="8" data-nb-chars="60"><em>„Možná,“ připustil staroch neochotně a&nbsp;švihnul koně bičíkem.</em></span></p>
          <p class="chunk" data-nb-ref-number="32" data-nb-words="29" data-nb-chars="152"><span class="idea" data-nb-ref-number="31" id="idea31" data-nb-words="29" data-nb-chars="152"><em>„Určitě,“ vedl cizinec dále svou. „Zámek ale nebude příliš pohostinný. Aspoň tak se&nbsp;to&nbsp;o&nbsp;něm říká. Ale o&nbsp;tom ty&nbsp;vlastně nic nevíš, jak se&nbsp;mi&nbsp;aspoň zdá.“</em></span></p>
          <p class="chunk" data-nb-ref-number="33" data-nb-words="4" data-nb-chars="24"><span class="idea" data-nb-ref-number="32" id="idea32" data-nb-words="4" data-nb-chars="24"><em>„Když nevím, tak nevím.“</em></span></p>
          <p class="chunk" data-nb-ref-number="34" data-nb-words="52" data-nb-chars="301"><span class="idea" data-nb-ref-number="33" id="idea33" data-nb-words="52" data-nb-chars="301"><em>„Vím, že&nbsp;nic nevíš,“ zvolal trochu posměšně neznámý a&nbsp;přidržel se&nbsp;okraje vozu, neboť cesta teď začínala být o&nbsp;něco hrbolatější než před chvílí. „Možná ale víš víc, než říkáš. Je&nbsp;škoda nechat si&nbsp;pro sebe něco zajímavého. Zvláště když je&nbsp;lidský život tak krátký. Aspoň někde a&nbsp;pro někoho. Nemám pravdu?“</em></span></p>
          <p class="chunk" data-nb-ref-number="35" data-nb-words="11" data-nb-chars="63"><span class="idea" data-nb-ref-number="34" id="idea34" data-nb-words="11" data-nb-chars="63"><em>Vozka sebou znovu trhnul, zastavil vůz a&nbsp;obrátil se&nbsp;na&nbsp;cizince.</em></span></p>
          <p class="chunk" data-nb-ref-number="36" data-nb-words="21" data-nb-chars="118"><span class="idea" data-nb-ref-number="35" id="idea35" data-nb-words="21" data-nb-chars="118"><em>„Jestli se&nbsp;mnou nechcete jet, vážený pane, můžete jít klidně pěšky. Já&nbsp;jsem poctivý starý muž a&nbsp;dělám jen svou práci.“</em></span></p>
          <p class="chunk" data-nb-ref-number="37" data-nb-words="3" data-nb-chars="18"><span class="idea" data-nb-ref-number="36" id="idea36" data-nb-words="3" data-nb-chars="18"><em>Cizinec se&nbsp;zasmál.</em></span></p>
          <p class="chunk" data-nb-ref-number="38" data-nb-words="39" data-nb-chars="195"><span class="idea" data-nb-ref-number="37" id="idea37" data-nb-words="39" data-nb-chars="195"><em>„Vím, že&nbsp;jsi starý muž a&nbsp;že konáš svou práci. O&nbsp;tom nepochybuji. A&nbsp;jsem si&nbsp;také jistý, že&nbsp;mě&nbsp;tu&nbsp;nevyložíš. Dovezeš mě&nbsp;tam, kam chci. Zámek to&nbsp;nebude, ale bude to&nbsp;lepší než nic. Aspoň pro někoho.“</em></span></p>
          <p class="chunk" data-nb-ref-number="39" data-nb-words="12" data-nb-chars="69"><span class="idea" data-nb-ref-number="38" id="idea38" data-nb-words="12" data-nb-chars="69"><em>Stařec uvažoval jenom chvilku. Potom znovu pobídl koně a&nbsp;jelo se&nbsp;dál.</em></span></p>
          <p class="chunk" data-nb-ref-number="40" data-nb-words="115" data-nb-chars="719"><span class="idea" data-nb-ref-number="39" id="idea39" data-nb-words="115" data-nb-chars="719"><em>V&nbsp;dálce bylo za&nbsp;chvilku vidět několik malých světélek. Některá stála na&nbsp;místě a&nbsp;jiná se&nbsp;pomalu pohybovala. Teprve když přijeli blíž, bylo vidět, že&nbsp;jsou to&nbsp;světla zájezdního hostince kousek od&nbsp;městečka, před nímž chodilo několik lidí s&nbsp;lucernami. Služebnictvo právě nakládalo nějaký vůz, který chtěl asi ještě před nocí dojet do&nbsp;města. Neznámý cizinec a&nbsp;vozka přijížděli k&nbsp;hostinci právě v&nbsp;okamžiku, kdy vůz odjížděl. Hostinský, postarší tělnatý muž ve&nbsp;špinavé zástěře, se&nbsp;zastavil přede dveřmi do&nbsp;domu, kam chtěl právě vejít, a&nbsp;otočil se&nbsp;na&nbsp;příchozí. Ve&nbsp;tváři jako by&nbsp;cizinec zahlédl udivený výraz, ale mohl se&nbsp;mýlit, protože všechno již osvětlovalo jenom světlo nad vchodem a&nbsp;nažloutlý svit petrolejové lampy vozkovy.</em></span></p>
        </section>
        <section>
          <p class="chunk" data-nb-ref-number="41" data-nb-words="78" data-nb-chars="491"><span class="idea" data-nb-ref-number="40" id="idea40" data-nb-words="78" data-nb-chars="491">Kamil se&nbsp;opět na&nbsp;chvilku zarazil. Teď bude muset na&nbsp;scénu uvést další postavy. Několik okamžiků si&nbsp;čmáral na&nbsp;kus papíru vedle počítače a&nbsp;uvažoval, kolik postav si&nbsp;bude moci dovolit, aby se&nbsp;mu&nbsp;děj nerozpadl. Vymyslel tedy hostinského, jehož přítomnost se&nbsp;vzhledem k&nbsp;hostinci zdála být nutnou. Pak ještě přidal hostinskou, protože v&nbsp;románu nikdy neuškodí aspoň jedna ošklivá a&nbsp;zlá žena. Bude-li třeba, ještě další postavy přidá. Má&nbsp;přece počítač, může si&nbsp;dovolit vkomponovat postavy dodatečně.</span></p>
        </section>
        <section>
          <p class="chunk" data-nb-ref-number="42" data-nb-words="10" data-nb-chars="74"><span class="idea" data-nb-ref-number="41" id="idea41" data-nb-words="10" data-nb-chars="74"><em>„Nečekali jste nás?“ zvolal cizinec a&nbsp;pátravě zkoumal obličej hostinského.</em></span></p>
        </section>
        <section>
          <p class="chunk" data-nb-ref-number="43" data-nb-words="25" data-nb-chars="141"><span class="idea" data-nb-ref-number="42" id="idea42" data-nb-words="25" data-nb-chars="141">Mám mu&nbsp;dát na&nbsp;ksicht bradavici? zauvažoval Kamil. Nejdřív se&nbsp;mu&nbsp;to&nbsp;zdálo poněkud laciné, ale pak mu&nbsp;došlo, že&nbsp;píše naprostý škvár. Zkusil to.</span></p>
        </section>
        <section>
          <p class="chunk" data-nb-ref-number="44" data-nb-words="10" data-nb-chars="91"><span class="idea" data-nb-ref-number="43" id="idea43" data-nb-words="10" data-nb-chars="91"><em>Tvář hostinského byla zohyzděna velkou bradavicí, propůjčovala tlouštíkovi odpudivý vzhled.</em></span></p>
        </section>
        <section>
          <p class="chunk" data-nb-ref-number="45" data-nb-words="24" data-nb-chars="148"><span class="idea" data-nb-ref-number="44" id="idea44" data-nb-words="24" data-nb-chars="148">Kamil byl spokojen. Nic banálnějšího snad ani vymyslet nešlo. Pro jistotu nechá tlusťocha, aby trochu funěl. Nic jiného se&nbsp;od&nbsp;něj stejně nedá čekat.</span></p>
        </section>
        <section>
          <p class="chunk" data-nb-ref-number="46" data-nb-words="53" data-nb-chars="313"><span class="idea" data-nb-ref-number="45" id="idea45" data-nb-words="53" data-nb-chars="313"><em>„Ne, ne, nic se&nbsp;neděje,“ spustil zadýchaně hostinský. „To je&nbsp;v&nbsp;pořádku. Vždycky rádi vítáme hosty. Jenom, víte, v&nbsp;tuto dobu sem obvykle již nikdo nejezdí. Ale to&nbsp;nevadí, to&nbsp;vůbec nevadí. Jenom se&nbsp;u&nbsp;nás zastavte, budete vítaným hostem, skutečně vítaným,“ drmolil tak rychle, jako by&nbsp;se&nbsp;bál, že&nbsp;cizinec zase odjede.</em></span></p>
          <p class="chunk" data-nb-ref-number="47" data-nb-words="28" data-nb-chars="162"><span class="idea" data-nb-ref-number="46" id="idea46" data-nb-words="28" data-nb-chars="162"><em>„Zůstanu tady. Kam bych taky v&nbsp;noci jezdil, že? To&nbsp;jenom váš vozka mi&nbsp;chtěl málem dopřát malý výlet po&nbsp;pamětihodnostech kraje. Nu, nevyšlo to. Snad někdy příště.“</em></span></p>
          <p class="chunk" data-nb-ref-number="48" data-nb-words="52" data-nb-chars="313"><span class="idea" data-nb-ref-number="47" id="idea47" data-nb-words="52" data-nb-chars="313"><em>Možná se&nbsp;to&nbsp;cizinci jenom zdálo, ale hostinský se&nbsp;na&nbsp;zlomek vteřiny podíval na&nbsp;starce s&nbsp;jistým opovržením smíšeným s&nbsp;výčitkou. Zdálo se&nbsp;mu&nbsp;snad, že&nbsp;vozka neposkytuje příchozím ty&nbsp;nejlepší služby? Možná, ale v&nbsp;pohledu bylo ještě cosi, co&nbsp;by&nbsp;snad dovolovalo i&nbsp;jiný výklad. Hostinský a&nbsp;cizinec pak vstoupili dovnitř.</em></span></p>
          <p class="chunk" data-nb-ref-number="49" data-nb-words="27" data-nb-chars="150"><span class="idea" data-nb-ref-number="48" id="idea48" data-nb-words="27" data-nb-chars="150"><em>V&nbsp;hospodském sále už&nbsp;nikdo nebyl, stoly byly utřené a&nbsp;židle postaveny ke&nbsp;zdi. Jednu z&nbsp;nich hostinský přistavil ke&nbsp;stolu a&nbsp;vybídl muže, aby se&nbsp;posadil.</em></span></p>
          <p class="chunk" data-nb-ref-number="50" data-nb-words="17" data-nb-chars="108"><span class="idea" data-nb-ref-number="49" id="idea49" data-nb-words="17" data-nb-chars="108"><em>„Jistě se&nbsp;budete chtít po&nbsp;takové cestě najíst. Přece jenom člověku vyhládne, když musí tak dlouho cestovat.“</em></span></p>
          <p class="chunk" data-nb-ref-number="51" data-nb-words="27" data-nb-chars="177"><span class="idea" data-nb-ref-number="50" id="idea50" data-nb-words="27" data-nb-chars="177"><em>V&nbsp;tu chvíli vstoupila do&nbsp;místnosti žena, zjevně manželka hostinského. „Moc mluvíš, Eriku,“ řekla mu&nbsp;nevlídně. „Náš host není zvědavý na&nbsp;tvoje úvahy. Běž raději všechno zařídit.“</em></span></p>
          <p class="chunk" data-nb-ref-number="52" data-nb-words="10" data-nb-chars="54"><span class="idea" data-nb-ref-number="51" id="idea51" data-nb-words="10" data-nb-chars="54"><em>„Jak to&nbsp;víte, že&nbsp;jsem jel dlouho?“ zajímal se&nbsp;cizinec.</em></span></p>
          <p class="chunk" data-nb-ref-number="53" data-nb-words="31" data-nb-chars="179"><span class="idea" data-nb-ref-number="52" id="idea52" data-nb-words="31" data-nb-chars="179"><em>„No, vypadáte jako člověk zdaleka. Ale možná se&nbsp;mýlím, vždyť jste mohl jet také ze&nbsp;sousední vsi. Proč byste pak ale vyrážel tak pozdě, he? Nemám pravdu?“ tázal se&nbsp;trochu nervózně.</em></span></p>
          <p class="chunk" data-nb-ref-number="54" data-nb-words="32" data-nb-chars="196"><span class="idea" data-nb-ref-number="53" id="idea53" data-nb-words="32" data-nb-chars="196"><em>„Možná,“ zasmál se&nbsp;neznámý. Žena hostinského mezitím ztrácela trpělivost. „Běž už. Vážený pán není zvědavý na&nbsp;tvé řeči. Ještě tam zbylo něco od&nbsp;večeře, co&nbsp;můžeme ohřát. Bude to&nbsp;ale chvilku trvat.“</em></span></p>
          <p class="chunk" data-nb-ref-number="55" data-nb-words="12" data-nb-chars="70"><span class="idea" data-nb-ref-number="54" id="idea54" data-nb-words="12" data-nb-chars="70"><em>„Možná ani nebudu jíst,“ bránil se&nbsp;cizinec. „Počká to&nbsp;klidně do&nbsp;rána.“</em></span></p>
          <p class="chunk" data-nb-ref-number="56" data-nb-words="39" data-nb-chars="232"><span class="idea" data-nb-ref-number="55" id="idea55" data-nb-words="39" data-nb-chars="232"><em>„Ale to&nbsp;ne,“ vpadli do&nbsp;toho oba manželé v&nbsp;nečekané svornosti. „Musíte něco jíst. Jenom když budete mít chvilku trpělivost.“ Hostinská se&nbsp;pak otočila ke&nbsp;svému muži a&nbsp;dodala: „Ty běž vařit, já&nbsp;ještě zavolám doktorovi ohledně té&nbsp;věci.“</em></span></p>
          <p class="chunk" data-nb-ref-number="57" data-nb-words="8" data-nb-chars="43"><span class="idea" data-nb-ref-number="56" id="idea56" data-nb-words="8" data-nb-chars="43"><em>„Je tu&nbsp;někdo nemocný?“ zajímal se&nbsp;cizí muž.</em></span></p>
          <p class="chunk" data-nb-ref-number="58" data-nb-words="127" data-nb-chars="791"><span class="idea" data-nb-ref-number="57" id="idea57" data-nb-words="127" data-nb-chars="791"><em>„Pořád něco,“ zamumlala hostinská a&nbsp;pak oba odešli a&nbsp;ponechali muže o&nbsp;samotě. Prohlížel si&nbsp;místnost a&nbsp;měl na&nbsp;to&nbsp;skutečně hodně času, protože příprava jídla trvala skutečně dlouho. Okénka sálu byla malá, tak malá, že&nbsp;by&nbsp;se&nbsp;jimi člověk ven ani neprotáhl. Výčep stál v&nbsp;rohu a&nbsp;v&nbsp;rohu protilehlém stála velká kachlová kamna, ve&nbsp;kterých teď dohoříval oheň. Na&nbsp;stěnách bylo několik poliček, na&nbsp;kterých stály vyřezávané dřevěné figurky, které znázorňovaly horníky ze&nbsp;stříbrných dolů. Také tu&nbsp;viselo několik obrázků svaté Barbory a&nbsp;na jedné zdi dokonce velký hornický nástroj, jakási motyka či&nbsp;krumpáč. Také lucerny osvětlující sál byly asi původně z&nbsp;dolů. Byly malé, praktické a&nbsp;dávaly hodně světla. Teď bylo ale několik z&nbsp;nich již zhasnutých. Hostinští opravdu nepočítali s&nbsp;nějakou další návštěvou.</em></span></p>
          <p class="chunk" data-nb-ref-number="59" data-nb-words="47" data-nb-chars="282"><span class="idea" data-nb-ref-number="58" id="idea58" data-nb-words="47" data-nb-chars="282"><em>Žena někam telefonovala, zřejmě doktorovi, o&nbsp;kterém se&nbsp;před chvílí zmínila. Pak bylo chvilku ticho. Když se&nbsp;po&nbsp;notné chvíli otevřely dveře, vstoupila nejen hostinská, ale do&nbsp;sálu vběhl také pes. Zavolala na&nbsp;něj a&nbsp;on se&nbsp;stočil vedle kachlových kamen, zřejmě aby si&nbsp;užil zbytek tepla.</em></span></p>
          <p class="chunk" data-nb-ref-number="60" data-nb-words="9" data-nb-chars="55"><span class="idea" data-nb-ref-number="59" id="idea59" data-nb-words="9" data-nb-chars="55"><em>„Jezte,“ pobídla cizince. „A&nbsp;jak se&nbsp;pán ráčí jmenovat?“</em></span></p>
        </section>
        <section>
          <p class="chunk" data-nb-ref-number="61" data-nb-words="138" data-nb-chars="901"><span class="idea" data-nb-ref-number="60" id="idea60" data-nb-words="138" data-nb-chars="901">Kamil učinil další tvůrčí pauzu. Musí vymyslet jméno pro hrdinu. Původně mu&nbsp;chtěl dát jméno Joseph. Intelektuálové by&nbsp;pochopili, že&nbsp;takové jméno a&nbsp;neustálé narážky na&nbsp;tajemný zámek jsou ozvěnou <em>Zámku</em> Kafkova a&nbsp;Josefa K. Kamil se&nbsp;zatím ještě nerozhodl, zda se&nbsp;pokusí toto dílo nabídnout nakladatelství Ivo Železný. Pak by&nbsp;bylo ale pochybné, pokud by&nbsp;bylo dílo přijato, že&nbsp;ho&nbsp;bude nějaký intelektuál kdy číst. Rozhodl se&nbsp;tedy pro narážku jiného typu. Vzpomněl si, že&nbsp;kdysi studoval sociologii a&nbsp;dal své postavě jméno Robert Merton, což byl americký sociolog a&nbsp;neostrukturalistický funkcionalista. Pokud si&nbsp;toho někdo všimne, bude naprosto zmaten. Pokud ne, bude to&nbsp;jen drobný Kamilův žertík, podobný karikaturám ve&nbsp;tvářích kamenných chrličů, které umísťovali stavitelé katedrál kamsi nahoru, na&nbsp;střechy svých monumentálních staveb, aniž trvali na&nbsp;tom, že&nbsp;výrazy jejich kreatur někdy někdo zblízka uvidí.</span></p>
        </section>
        <section>
          <p class="chunk" data-nb-ref-number="62" data-nb-words="38" data-nb-chars="230"><span class="idea" data-nb-ref-number="61" id="idea61" data-nb-words="38" data-nb-chars="230"><em>„Merton, Robert Merton,“ odpověděl muž rychle a&nbsp;prohlížel si&nbsp;talíř plný masa, který měl před sebou. „Asi to&nbsp;ani nesním,“ poznamenal. „Možná si&nbsp;vezmu jídlo s&nbsp;sebou do&nbsp;pokoje. Máte přece nějaké volné po­koje, kde bych mohl přespat?“</em></span></p>
          <p class="chunk" data-nb-ref-number="63" data-nb-words="27" data-nb-chars="165"><span class="idea" data-nb-ref-number="62" id="idea62" data-nb-words="27" data-nb-chars="165"><em>Při zmínce o&nbsp;tom, že&nbsp;Robert nebude jíst, zatvářila se&nbsp;hostinská poněkud rozmrzele. Bylo to&nbsp;dáno jenom pocitem zneuznané hospodyně, nebo v&nbsp;tom bylo ještě něco jiného?</em></span></p>
          <p class="chunk" data-nb-ref-number="64" data-nb-words="18" data-nb-chars="100"><span class="idea" data-nb-ref-number="63" id="idea63" data-nb-words="18" data-nb-chars="100"><em>„Máme pokoje, to&nbsp;víte, že&nbsp;máme. Jeden už&nbsp;pro vás právě připravujeme. Budete se&nbsp;tam cítit jako doma.“</em></span></p>
          <p class="chunk" data-nb-ref-number="65" data-nb-words="67" data-nb-chars="372"><span class="idea" data-nb-ref-number="64" id="idea64" data-nb-words="67" data-nb-chars="372"><em>„O&nbsp;tom nepochybuji, možná ani vstát se&nbsp;mi&nbsp;ráno nebude chtít,“ prohodil ještě a&nbsp;žena se&nbsp;na&nbsp;něj trochu podezřívavě podívala. Robert Merton ale hleděl upřeně na&nbsp;psa u&nbsp;kamen a&nbsp;pes zase na&nbsp;něj. Zvíře bylo zcela upoutáno mužovou večeří a&nbsp;napínalo svou pozornost jeho směrem. Kdyby muž začal jíst, jistě by&nbsp;pes ihned přiběhl, v&nbsp;naději zachytit něco z&nbsp;toho, co&nbsp;by&nbsp;spadlo pod stůl.</em></span></p>
          <p class="chunk" data-nb-ref-number="66" data-nb-words="68" data-nb-chars="372"><span class="idea" data-nb-ref-number="65" id="idea65" data-nb-words="68" data-nb-chars="372"><em>„Pojď sem,“ zavolal na&nbsp;něj najednou Robert a&nbsp;pes okamžitě přispěchal. Robert mu&nbsp;hodil kousek masa a&nbsp;pes se&nbsp;po&nbsp;něm dychtivě vrhnul. Hostinská rychle vstala a&nbsp;udělala několik kroků k&nbsp;němu, jako by&nbsp;mu&nbsp;chtěla maso vzít, ale pes ho&nbsp;stejně pustil z&nbsp;tlamy na&nbsp;zem. Očichal ho, podíval se&nbsp;na&nbsp;Roberta a&nbsp;znovu sousto očichal. Pak svěsil ocas mezi nohy a&nbsp;odšoural se&nbsp;zpátky ke&nbsp;kamnům.</em></span></p>
          <p class="chunk" data-nb-ref-number="67" data-nb-words="27" data-nb-chars="157"><span class="idea" data-nb-ref-number="66" id="idea66" data-nb-words="27" data-nb-chars="157"><em>„Je přežraný,“ řekla žena a&nbsp;odkopla maso k&nbsp;hromádce dříví. „Staráme se&nbsp;o&nbsp;něj dobře, nemusíte mít obavy. Klidně se&nbsp;najezte a&nbsp;potom si&nbsp;prohlédnete svůj pokoj.“</em></span></p>
          <p class="chunk" data-nb-ref-number="68" data-nb-words="18" data-nb-chars="98"><span class="idea" data-nb-ref-number="67" id="idea67" data-nb-words="18" data-nb-chars="98"><em>„Ne, děkuji. Vezmu si&nbsp;jídlo skutečně s&nbsp;sebou. V&nbsp;noci mívám někdy velký hlad a&nbsp;nemohu. Děkuji vám.“</em></span></p>
          <p class="chunk" data-nb-ref-number="69" data-nb-words="12" data-nb-chars="74"><span class="idea" data-nb-ref-number="68" id="idea68" data-nb-words="12" data-nb-chars="74"><em>„No jak myslíte,“ prohodila a&nbsp;v&nbsp;tu chvíli vstoupil do&nbsp;místnosti hostinský.</em></span></p>
          <p class="chunk" data-nb-ref-number="70" data-nb-words="16" data-nb-chars="79"><span class="idea" data-nb-ref-number="69" id="idea69" data-nb-words="16" data-nb-chars="79"><em>„Odveď pána do&nbsp;jeho pokoje. Vezme si&nbsp;jídlo s&nbsp;sebou. Je&nbsp;prý zvyklý jíst v&nbsp;noci.“</em></span></p>
          <p class="chunk" data-nb-ref-number="71" data-nb-words="29" data-nb-chars="192"><span class="idea" data-nb-ref-number="70" id="idea70" data-nb-words="29" data-nb-chars="192"><em>Hostinský se&nbsp;viditelně pozastavil nad velkoměstskými zvyky, ale nahlas neřekl nic. Mlčky odvedl Roberta o&nbsp;patro výš po&nbsp;dřevěných vrzajících schodech. Také dveře od&nbsp;pokoje skřípaly na&nbsp;celý dům.</em></span></p>
          <p class="chunk" data-nb-ref-number="72" data-nb-words="17" data-nb-chars="107"><span class="idea" data-nb-ref-number="71" id="idea71" data-nb-words="17" data-nb-chars="107"><em>„Máte to&nbsp;dobře zařízeno,“ poznamenal host. „Kdyby vám chtěl někdo utéct bez placení, budete to&nbsp;hned vědět.“</em></span></p>
          <p class="chunk" data-nb-ref-number="73" data-nb-words="17" data-nb-chars="91"><span class="idea" data-nb-ref-number="72" id="idea72" data-nb-words="17" data-nb-chars="91"><em>„Tady se&nbsp;bez placení neutíká. My&nbsp;jsme poctivý kraj a&nbsp;všichni si&nbsp;tu&nbsp;hledí hlavně své práce.“</em></span></p>
          <p class="chunk" data-nb-ref-number="74" data-nb-words="28" data-nb-chars="160"><span class="idea" data-nb-ref-number="73" id="idea73" data-nb-words="28" data-nb-chars="160"><em>„Sedláci jistě přespávají ve&nbsp;svých chalupách a&nbsp;lidé z&nbsp;města ve&nbsp;svých domech. Proč by&nbsp;spali v&nbsp;hostinci, že? Lidem odjinud se&nbsp;ale moc důvěřovat nedá, co&nbsp;myslíte?“</em></span></p>
          <p class="chunk" data-nb-ref-number="75" data-nb-words="155" data-nb-chars="956"><span class="idea" data-nb-ref-number="74" id="idea74" data-nb-words="155" data-nb-chars="956"><em>Hostinský jenom něco zahučel, jako by&nbsp;k&nbsp;tomu nechtěl nic dodat. Uvedl Roberta do&nbsp;místnosti, ukázal mu&nbsp;velkou postel z&nbsp;téměř černého dřeva pokrytou prošívanými dekami a&nbsp;popřál mu&nbsp;dobrou noc. Robert po&nbsp;jeho odchodu ještě chvilku počkal a&nbsp;potom prošel místností pomalu několikrát sem a&nbsp;tam. Zdálo se, že&nbsp;zkoumá prohnutí každého prkna pod svými chodidly, prohlížel si&nbsp;okenice, světlo, strop i&nbsp;postel. Dokonce pod postel nahlédl. Zdálo se, jako by&nbsp;snad měl nějaké obavy. Podivně to&nbsp;kontrastovalo s&nbsp;jeho veselostí a&nbsp;téměř snad lehkomyslností, kterou celý večer oplýval. Už&nbsp;se&nbsp;netvářil jako rozverný výletník, který udiveně a&nbsp;bezelstně pozoruje všechno kolem sebe. Jeho pohled byl teď pozorný, dalo by&nbsp;se&nbsp;říci napjatý. Rty měl sevřené, jako by&nbsp;s&nbsp;něčím uvnitř zápasil. Pravděpodobně nechtěl zapomenout na&nbsp;nic ze&nbsp;svých příprav. Z&nbsp;příprav na&nbsp;co? To&nbsp;nevíme, ale takový muž jako Robert Merton, a&nbsp;teď ho&nbsp;poznáváme v&nbsp;trochu jiném světle, jistě nečinným dlouho nezůstane.</em></span></p>
          <hr>
          <p class="chunk" data-nb-ref-number="76" data-nb-words="62" data-nb-chars="404"><span class="idea" data-nb-ref-number="75" id="idea75" data-nb-words="62" data-nb-chars="404">Kamil udělal tři křížky, kterými ve&nbsp;svých knihách vždy odděloval ucelené pasáže. Teď tak učinil, protože ještě neměl vymyšlen úklad, jakým se&nbsp;hostinský a&nbsp;jeho žena pokusí Kamila zabít. Že&nbsp;k&nbsp;takovému pokusu dojde, bylo jasné už&nbsp;od&nbsp;začátku a&nbsp;autor si&nbsp;pečlivě připravoval půdu, aby to&nbsp;pochopil i&nbsp;slabomyslnější čtenář. Právě když promýšlel ty&nbsp;nejvhodnější smrtící nástrahy, zazvonil telefon. Otráveně vstal.</span></p>
          <p class="chunk" data-nb-ref-number="77" data-nb-words="4" data-nb-chars="33"><span class="idea" data-nb-ref-number="76" id="idea76" data-nb-words="4" data-nb-chars="33">Volala Kamilova přítelkyně Klára.</span></p>
          <p class="chunk" data-nb-ref-number="78" data-nb-words="17" data-nb-chars="83"><span class="idea" data-nb-ref-number="77" id="idea77" data-nb-words="17" data-nb-chars="83">„Nic se&nbsp;neděje. Stýská se&nbsp;mi, tak jsem si&nbsp;řekla, že&nbsp;ti&nbsp;zavolám. Taky se&nbsp;ti&nbsp;stýská?“</span></p>
          <p class="chunk" data-nb-ref-number="79" data-nb-words="4" data-nb-chars="23"><span class="idea" data-nb-ref-number="78" id="idea78" data-nb-words="4" data-nb-chars="23">„Myslím jenom na&nbsp;tebe.“</span></p>
          <p class="chunk" data-nb-ref-number="80" data-nb-words="9" data-nb-chars="55"><span class="idea" data-nb-ref-number="79" id="idea79" data-nb-words="9" data-nb-chars="55">„Lháři, už&nbsp;to&nbsp;vidím. Nechtěl bys třeba, abych přijela?“</span></p>
          <p class="chunk" data-nb-ref-number="81" data-nb-words="131" data-nb-chars="776"><span class="idea" data-nb-ref-number="80" id="idea80" data-nb-words="131" data-nb-chars="776">Věděl, že&nbsp;se&nbsp;tomu nakonec nevyhne. Musel by&nbsp;k&nbsp;ní být příliš krutý, což nedovedl. Měl ji&nbsp;rád. Jí&nbsp;ale vadilo, že&nbsp;ji&nbsp;nemiluje, což instinktivně cítila. Nenosil jí&nbsp;květiny a&nbsp;neříkal jí&nbsp;miláčku. Když se&nbsp;objevila u&nbsp;něj doma, dával si&nbsp;vždy předsevzetí, že&nbsp;milovat se&nbsp;budou až&nbsp;před spaním, aby mohl unaveně hned poté usnout. Svedla ho&nbsp;však vždy ještě během večera, takže oba potom museli ještě jednou vstát, aby se&nbsp;osprchovali a&nbsp;ustlali si&nbsp;na&nbsp;noc. Potom chtěla ještě další mazlení. Kamil sám sebe přesvědčoval, že&nbsp;se&nbsp;již nenechá vyprovokovat k&nbsp;dalšímu milostnému aktu, ale vždy se&nbsp;nechal. Musel pak vstát ještě jednou, aby úzkostlivě zkontroloval prezervativ, jestli nedošlo k&nbsp;nějakému maléru. Většinou nedošlo. Potom se&nbsp;k&nbsp;němu Klára tiskla a&nbsp;jemu bylo takové horko, že&nbsp;nemohl usnout.</span></p>
          <p class="chunk" data-nb-ref-number="82" data-nb-words="18" data-nb-chars="104"><span class="idea" data-nb-ref-number="81" id="idea81" data-nb-words="18" data-nb-chars="104">„Mám teď trochu práce. Musím ještě něco napsat. Myslel jsem si, že&nbsp;by&nbsp;bylo lepší, kdybys přijela zítra.“</span></p>
          <p class="chunk" data-nb-ref-number="83" data-nb-words="12" data-nb-chars="61"><span class="idea" data-nb-ref-number="82" id="idea82" data-nb-words="12" data-nb-chars="61">„Ty mě&nbsp;nechceš vidět? Já&nbsp;jsem měla pocit, že&nbsp;bys měl radost.“</span></p>
          <p class="chunk" data-nb-ref-number="84" data-nb-words="2" data-nb-chars="13"><span class="idea" data-nb-ref-number="83" id="idea83" data-nb-words="2" data-nb-chars="13">„Tak přijeď.“</span></p>
          <p class="chunk" data-nb-ref-number="85" data-nb-words="5" data-nb-chars="36"><span class="idea" data-nb-ref-number="84" id="idea84" data-nb-words="5" data-nb-chars="36">„Ale jestli nechceš, tak nepřijedu.“</span></p>
          <p class="chunk" data-nb-ref-number="86" data-nb-words="8" data-nb-chars="38"><span class="idea" data-nb-ref-number="85" id="idea85" data-nb-words="8" data-nb-chars="38">„Ne, ne, jen přijeď. To&nbsp;je&nbsp;v&nbsp;pořádku.“</span></p>
          <p class="chunk" data-nb-ref-number="87" data-nb-words="21" data-nb-chars="118"><span class="idea" data-nb-ref-number="86" id="idea86" data-nb-words="21" data-nb-chars="118">Od&nbsp;telefonu se&nbsp;vrátil k&nbsp;počítači. Měl by&nbsp;aspoň vymyslet smrtelné úklady, než Klára přijede. Pak už&nbsp;z&nbsp;psaní nebude nic.</span></p>
          <p class="chunk" data-nb-ref-number="88" data-nb-words="122" data-nb-chars="764"><span class="idea" data-nb-ref-number="87" id="idea87" data-nb-words="122" data-nb-chars="764">Vyndal si&nbsp;z&nbsp;ledničky brandy (nejlevnější, jaká byla v&nbsp;supermarketu Julius Meinl k&nbsp;sehnání), pocítil lehké výčitky svědomí, že&nbsp;moc pije, a&nbsp;nalil si&nbsp;do&nbsp;skleničky na&nbsp;tři prsty vysoko. S&nbsp;inspirativní pomocí nápoje zavrhl jako jeden z&nbsp;možných úkladů jedovatý plyn vháněný do&nbsp;místnosti. Zdálo se&nbsp;mu&nbsp;to&nbsp;na&nbsp;hostinské primitivy technicky příliš náročné, ačkoliv za&nbsp;nimi stejně musí stát nějaká větší a&nbsp;démoničtější síla, které oni jenom nevinně posluhují. Také by&nbsp;se&nbsp;dal použít polštář s&nbsp;jedovatými bylinami. Z&nbsp;jakési povídky si&nbsp;vzpomínal na&nbsp;klesající nebesa, která spáče udusila. Nebylo to&nbsp;u&nbsp;Edgara Alana Poea? Nemohl si&nbsp;vzpomenout. Kamil měl mizernou paměť. Nakonec se&nbsp;rozhodl pro kombinaci postele a&nbsp;smrtícího nástroje. Kdyby to&nbsp;bylo málo banální, ještě to&nbsp;může přepsat.</span></p>
        </section>
        <section>
          <p class="chunk" data-nb-ref-number="89" data-nb-words="122" data-nb-chars="726"><span class="idea" data-nb-ref-number="88" id="idea88" data-nb-words="122" data-nb-chars="726"><em>Robert Merton za&nbsp;sebou pečlivě zavřel dveře na&nbsp;závoru. Otevřel na&nbsp;chvilku okno a&nbsp;podíval se&nbsp;ven, aby si&nbsp;lépe prohlédl výšku parapetu nad zemí. Zřejmě ho&nbsp;to&nbsp;uspokojilo a&nbsp;pečlivě okenici zase zavřel. Dlouho si&nbsp;prohlížel strop nad postelí. Zavrtěl udiveně hlavou a&nbsp;zkusil se&nbsp;opřít do&nbsp;pelestě postele. Když se&nbsp;ani nehnula, vyndal několik matrací a&nbsp;položil je&nbsp;na&nbsp;zem na&nbsp;druhém konci ložnice. Potom pečlivě prohmatal peřiny. Když našel malého broučka, prohlédl ho&nbsp;dokonce zvětšovacím sklem, které vyndal ze&nbsp;svého zavazadla. Pak se&nbsp;zasmál, prstem broučka odhodil stranou a&nbsp;peřiny přenesl na&nbsp;své nové lůžko. Prohlédl si&nbsp;ještě s&nbsp;lampou v&nbsp;ruce spáry ve&nbsp;stěnách, pak lampu zhasnul, položil se&nbsp;oblečený na&nbsp;záda na&nbsp;matrace a&nbsp;na cosi čekal.</em></span></p>
        </section>
        <section>
          <p class="chunk" data-nb-ref-number="90" data-nb-words="77" data-nb-chars="467"><span class="idea" data-nb-ref-number="89" id="idea89" data-nb-words="77" data-nb-chars="467">Kamil čekal na&nbsp;Kláru, ale ne&nbsp;vleže, protože musel stihnout aspoň pár odstavců. Nechtěl, aby ho&nbsp;Klára viděla psát. Nahý se&nbsp;před ženami nestyděl, ale rukopisy před nimi ukrýval. Kdyby některá z&nbsp;žen viděla jeho nedokončený rukopis, nebo i&nbsp;rukopis dokončený a&nbsp;pouze nevydaný, dostal by&nbsp;snad hysterický záchvat. Ze&nbsp;spodního bytu slyšel vrtačku. Nikdy nechápal, proč lidé v&nbsp;paneláku musí do&nbsp;něčeho v&nbsp;devět večer vrtat. Použil ale motiv zvuku a&nbsp;zapracoval ho&nbsp;do&nbsp;svého textu.</span></p>
        </section>
        <section>
          <p class="chunk" data-nb-ref-number="91" data-nb-words="116" data-nb-chars="699"><span class="idea" data-nb-ref-number="90" id="idea90" data-nb-words="116" data-nb-chars="699"><em>Z&nbsp;dálky se&nbsp;ozývalo jenom zvonění z&nbsp;městského kostela. Když tak ležel několik minut, zaslechl najednou u&nbsp;dveří jakýsi šramot. Pode dveřmi byla škvíra, kterou bylo možno zahlédnout matné míhající se&nbsp;světlo. Zřejmě tam stál někdo s&nbsp;lucernou a&nbsp;pohyboval s&nbsp;ní. Ačkoliv nebylo možno udělat v&nbsp;celém domě téměř ani krok, aniž by&nbsp;prkna pod nohama nevydávala strašlivé vrzající zvuky, Robert Merton nezaslechl nic. Pokud byl někdo venku, musel to&nbsp;být někdo, kdo znal dům do&nbsp;posledního prkénka a&nbsp;přesně věděl, kam má&nbsp;šlápnout. Proč by&nbsp;se&nbsp;ale měl někdo pohybovat s&nbsp;takovou opatrností? Asi k&nbsp;tomu měl dobré důvody a&nbsp;Robert musel s&nbsp;něčím takovým počítat, jak aspoň nasvědčuje jeho podivné počínání před ulehnutím.</em></span></p>
          <p class="chunk" data-nb-ref-number="92" data-nb-words="56" data-nb-chars="330"><span class="idea" data-nb-ref-number="91" id="idea91" data-nb-words="56" data-nb-chars="330"><em>Naslouchal teď s&nbsp;ještě napjatější pozorností, je-li to&nbsp;vůbec možno. Měl dojem, že&nbsp;za&nbsp;dveřmi slyší jakési oddechování, ale mohl to&nbsp;být také zvuk zvenku, třeba šumění větví ve&nbsp;větru. Byla totiž velmi neklidná noc a&nbsp;po obloze se&nbsp;honily nepokojné černé mraky, snad černější než obvykle, pokud se&nbsp;ovšem může nějak lišit černá od&nbsp;černé.</em></span></p>
          <p class="chunk" data-nb-ref-number="93" data-nb-words="35" data-nb-chars="211"><span class="idea" data-nb-ref-number="92" id="idea92" data-nb-words="35" data-nb-chars="211">(To bylo pěkné. Může se&nbsp;lišit černá od&nbsp;černé? Hodilo by&nbsp;se&nbsp;to&nbsp;do&nbsp;nějakého existencialistického románu. Chvilku musel bojovat s&nbsp;pokušením pustit se&nbsp;přece jenom do&nbsp;umění. Ne. Je&nbsp;odhodlán. Když sračku, tak sračku.)</span></p>
          <p class="chunk" data-nb-ref-number="94" data-nb-words="91" data-nb-chars="540"><span class="idea" data-nb-ref-number="93" id="idea93" data-nb-words="91" data-nb-chars="540"><em>Potichu vstal a&nbsp;pokoušel se&nbsp;bezhlesně dojít ke&nbsp;dveřím. Zatím se&nbsp;nemusel ničeho obávat, neboť před spaním pečlivě zasunul závoru a&nbsp;dveře se&nbsp;zdály být ze&nbsp;silného dubového dřeva. Byl-li však někdo schopen chodit tiše po&nbsp;takovém domě, co&nbsp;dalšího by&nbsp;ještě mohl provést? Robert zkoušel našlapovat velmi opatrně, ale při každém dalším kroku ho&nbsp;přepadal pocit marnosti. Dřevo starého domu sténalo snad ještě dřív, než se&nbsp;ho&nbsp;chodidlem vůbec dotkl. Jako by&nbsp;dům mnohé pamatoval a&nbsp;naříkal ve&nbsp;chvílích, kdy je&nbsp;v&nbsp;noci buzen a&nbsp;musí na&nbsp;ty&nbsp;chvíle vzpomínat.</em></span></p>
          <p class="chunk" data-nb-ref-number="95" data-nb-words="101" data-nb-chars="610"><span class="idea" data-nb-ref-number="94" id="idea94" data-nb-words="101" data-nb-chars="610"><em>Konečně se&nbsp;Robert dostal až&nbsp;ke&nbsp;dveřím. Venku se&nbsp;nic nehýbalo, jenom matné načervenalé světlo pod prahem prozrazovalo, že&nbsp;tam neznámý stále ještě stojí. Muž se&nbsp;pokoušel zachytit aspoň nějaký zvuk, který by&nbsp;mu&nbsp;o&nbsp;hrozbě za&nbsp;dveřmi něco prozradil. Že&nbsp;to&nbsp;byla hrozba, o&nbsp;tom nebylo pochyb. Všechno v&nbsp;domě muselo Robertovi Mertonovi připadat nějak nebezpečné. Choval se&nbsp;zvláštně již od&nbsp;toho okamžiku, kdy vystoupil z&nbsp;vlaku. V&nbsp;každé větě, kterou pronesl, byla jakási předtucha a&nbsp;jisté zvláštní vědění o&nbsp;něčem, co&nbsp;nikdy neprozradil nahlas. Přesto však, že&nbsp;zřejmě věděl více, než říkal, nebyl si&nbsp;v&nbsp;tuto chvíli ničím jist.</em></span></p>
        </section>
        <section>
          <p class="chunk" data-nb-ref-number="96" data-nb-words="41" data-nb-chars="247"><span class="idea" data-nb-ref-number="95" id="idea95" data-nb-words="41" data-nb-chars="247">Kamil na&nbsp;tom nebyl o&nbsp;moc lépe než jeho budoucí čtenáři, dokonce mnohem hůř. Měl sice jakousi obecnou představu, co&nbsp;všechno by&nbsp;mohl svému hrdinovi nastražit do&nbsp;cesty, musel si&nbsp;ale vybrat, což ubíralo celé záležitosti na&nbsp;půvabu nečekanosti a&nbsp;napětí.</span></p>
        </section>
        <section>
          <p class="chunk" data-nb-ref-number="97" data-nb-words="8" data-nb-chars="54"><span class="idea" data-nb-ref-number="96" id="idea96" data-nb-words="8" data-nb-chars="54"><em>Vtom se&nbsp;ozvalo zvenčí tiché, nesmírně tiché zaklepání.</em></span></p>
          <p class="chunk" data-nb-ref-number="98" data-nb-words="45" data-nb-chars="270"><span class="idea" data-nb-ref-number="97" id="idea97" data-nb-words="45" data-nb-chars="270"><em>„Kdo je?“ zvolal polohlasem, aby ho&nbsp;nebylo příliš slyšet. Něco mu&nbsp;říkalo, že&nbsp;by&nbsp;neměl v&nbsp;tomto téměř prázdném domě, navzdory tomu, že&nbsp;všechny jeho obyvatele již jistě viděl, příliš křičet. Co&nbsp;zaslechl vzápětí, to&nbsp;ho&nbsp;přece jenom překvapilo. Byl to&nbsp;totiž slabý ženský hlas.</em></span></p>
          <p class="chunk" data-nb-ref-number="99" data-nb-words="10" data-nb-chars="69"><span class="idea" data-nb-ref-number="98" id="idea98" data-nb-words="10" data-nb-chars="69"><em>„Pusťte mě&nbsp;dovnitř! Jenom, proboha, tiše! Pusťte mě&nbsp;dovnitř, prosím!“</em></span></p>
          <p class="chunk" data-nb-ref-number="100" data-nb-words="71" data-nb-chars="414"><span class="idea" data-nb-ref-number="99" id="idea99" data-nb-words="71" data-nb-chars="414"><em>Po takových nečekaných slovech Robert opatrně odsunul závoru a&nbsp;udělal malou škvíru. I&nbsp;matné světlo ženiny lucerny mu&nbsp;však stačilo k&nbsp;tomu, aby poznal, že&nbsp;je&nbsp;venku sama. Otevřel tedy docela a&nbsp;pustil ji&nbsp;dovnitř. Žena byla vlastně ještě dívkou. Byla velmi mladá, nemohlo jí&nbsp;být ani dvacet. Její dlouhé vlasy jí&nbsp;padaly notný kus pod ramena a&nbsp;její modré oči se&nbsp;upíraly na&nbsp;Roberta vyděšeně, ale také s&nbsp;jakýmsi očekáváním.</em></span></p>
        </section>
        <section>
          <p class="chunk" data-nb-ref-number="101" data-nb-words="150" data-nb-chars="941"><span class="idea" data-nb-ref-number="100" id="idea100" data-nb-words="150" data-nb-chars="941">Kamilovi se&nbsp;vybavila gymnazistka z&nbsp;jeho erotických snů a&nbsp;představ. Mezi jeho nejutkvělejší erotické fantazie patřilo totiž svedení gymnazistky. Představoval si, jak si&nbsp;ji&nbsp;pozdě večer přivede do&nbsp;svého panelákového bytu. Raději by&nbsp;si&nbsp;zvolil nějakou jinou kulisu, třeba anglické venkovské sídlo, ale reálie, které znal, na&nbsp;něj svou pravděpodobností působily více vzrušivě. Byla by&nbsp;velmi štíhlá, ňadra malá a&nbsp;špičatá. Na&nbsp;sobě by&nbsp;měla bílé tričko a&nbsp;přiléhavé černé manšestráky. To&nbsp;proto, aby&nbsp;– až&nbsp;jí&nbsp;je&nbsp;bude stahovat&nbsp;– bylo v&nbsp;kontrastu dobře vidět na&nbsp;její hezké, bílé, nahé nohy. Občas uvažoval o&nbsp;tom, zda by&nbsp;to&nbsp;měla být panna či&nbsp;nikoli. Nakonec se&nbsp;rozhodl, že&nbsp;ne, protože připravovat sedmnáctiletou bezbrannou slečnu o&nbsp;panenství ho&nbsp;přece jenom zatěžovalo příliš velkým pocitem odpovědnosti. Kamil byl odpovědný člověk, a&nbsp;byl dokonce ochoten přistoupit i&nbsp;na to, že&nbsp;nemusí s&nbsp;gymnazistkou spát hned napoprvé. Tak napodruhé nebo klidně až&nbsp;třetí noc.</span></p>
          <p class="chunk" data-nb-ref-number="102" data-nb-words="33" data-nb-chars="182"><span class="idea" data-nb-ref-number="101" id="idea101" data-nb-words="33" data-nb-chars="182">Byl by&nbsp;k&nbsp;ní pochopitelně něžný a&nbsp;citlivý. Není barbar. To, že&nbsp;není panna, je&nbsp;nakonec lepší, protože to&nbsp;naznačuje, že&nbsp;jí&nbsp;sbližování s&nbsp;muži není úplně cizí. Také by&nbsp;mohla kouřit trávu.</span></p>
          <p class="chunk" data-nb-ref-number="103" data-nb-words="60" data-nb-chars="354"><span class="idea" data-nb-ref-number="102" id="idea102" data-nb-words="60" data-nb-chars="354">Kamilova přítelkyně Klára chtěla někdy vědět, jaké má&nbsp;Kamil erotické představy. Kamila to&nbsp;trochu uvádělo do&nbsp;rozpaků, protože nechtěl lhát a&nbsp;zároveň nemohl přiznat, že&nbsp;většinou si&nbsp;představuje zcela jiné ženy. Byl nesmírně zvědavý, jaké to&nbsp;asi je&nbsp;s&nbsp;jinými ženami, než byly ty, které poznal. Věděl již dost na&nbsp;to, aby odhalil, že&nbsp;rozdíly tu&nbsp;jsou, a&nbsp;ne malé.</span></p>
          <p class="chunk" data-nb-ref-number="104" data-nb-words="31" data-nb-chars="204"><span class="idea" data-nb-ref-number="103" id="idea103" data-nb-words="31" data-nb-chars="204">Trochu zalitoval, že&nbsp;si&nbsp;jako téma <em>Škváru</em> nezvolil erotický román, ale byl natolik racionální, aby věděl, že&nbsp;se&nbsp;sice může dopustit literární perverze, ale nesmí se&nbsp;v&nbsp;intelektuální komunitě úplně znemožnit.</span></p>
          <p class="chunk" data-nb-ref-number="105" data-nb-words="80" data-nb-chars="552"><span class="idea" data-nb-ref-number="104" id="idea104" data-nb-words="80" data-nb-chars="552">Zařekl se, že&nbsp;nikdy nebude v&nbsp;žádné své knize líčit masturbaci. Ne&nbsp;proto, že&nbsp;by&nbsp;měl vůči tomuto aktu nějaké výhrady, ale protože měl výhrady vůči těm, kteří popisy tohoto úkonu plní své hluboké autobiografické deníky vydávané v&nbsp;relativně vysokých nákladech. Zamítl také představu na&nbsp;vydání fiktivního (jakoby realistického) deníku, kde by&nbsp;místo sebehanobení na&nbsp;každé stránce otravoval čtenáře popisem průjmu, bolení žaludku, žlučníkových záchvatů a&nbsp;jiných fyziologických aktů či&nbsp;zážitků, protože jsou podobně významné a&nbsp;přitom méně literárně zpracované.</span></p>
        </section>
        <section>
          <p class="chunk" data-nb-ref-number="106" data-nb-words="3" data-nb-chars="14"><span class="idea" data-nb-ref-number="105" id="idea105" data-nb-words="3" data-nb-chars="14"><em>23. ledna 1996</em></span></p>
          <p class="chunk" data-nb-ref-number="107" data-nb-words="154" data-nb-chars="833"><span class="idea" data-nb-ref-number="106" id="idea106" data-nb-words="154" data-nb-chars="833"><em>Dnes ráno, ještě v&nbsp;posteli, zase migréna. Po&nbsp;obědě přijde Hana a&nbsp;půjdeme spolu na&nbsp;oběd. Potom půjdeme domů a&nbsp;budeme si&nbsp;povídat o&nbsp;našich zažívacích potížích. Hana je&nbsp;taky celá blázen do&nbsp;migrény a&nbsp;musí to&nbsp;mít aspoň dvakrát denně. Nejradši si&nbsp;to&nbsp;užívá po&nbsp;snídani a&nbsp;po obědě. Mluví o&nbsp;tom zcela nezakrytě a&nbsp;mně se&nbsp;to&nbsp;docela líbí. Taky vykládala, jaké migrény měl Hanuš, s&nbsp;kterým to&nbsp;táhla minulé léto. Docela přesně mi&nbsp;popsala, jak se&nbsp;svíjel s&nbsp;obkladem na&nbsp;hlavě a&nbsp;potom polykal všechno, co&nbsp;měl doma. Taky zkoušel jógu. Zatímco mi&nbsp;to&nbsp;Hana líčila, chytnul jí&nbsp;žlučník. Docela to&nbsp;s&nbsp;ní cloumalo, a&nbsp;přitom je&nbsp;to&nbsp;už&nbsp;dospělá ženská, která by&nbsp;se&nbsp;mohla trochu ovládat. Dal jsem jí&nbsp;panáka, trochu se&nbsp;to&nbsp;zlepšilo, a&nbsp;pak jsme si&nbsp;až&nbsp;do&nbsp;noci vykládali o&nbsp;migrénách. Byl to&nbsp;docela prima večer. Když vypadla, čet jsem si&nbsp;před spaním Zolu. Psal pěkný žvásty.</em></span></p>
        </section>
        <section>
          <p class="chunk" data-nb-ref-number="108" data-nb-words="61" data-nb-chars="380"><span class="idea" data-nb-ref-number="107" id="idea107" data-nb-words="61" data-nb-chars="380">Zpět ke&nbsp;<em>Škváru</em>. Nyní musel do&nbsp;děje uvést mladou ženu, ale držet se&nbsp;v&nbsp;mezích slušnosti. Měl chuť stvořit scénu, kde by&nbsp;dopodrobna popsal, jak dívence stahuje černé manšestráky ze&nbsp;štíhlých bílých nohou a&nbsp;nedočkavě se&nbsp;jí&nbsp;zmocňuje. Ovládl se. <em>Škvár</em> musí být asexuál­ní. Bude-li tam erotika, musí být krajně vysublimovaná. Sex odloží do&nbsp;chvíle Klářina příchodu. Pak mu&nbsp;stejně neunikne.</span></p>
        </section>
        <section>
          <p class="chunk" data-nb-ref-number="109" data-nb-words="12" data-nb-chars="69"><span class="idea" data-nb-ref-number="108" id="idea108" data-nb-words="12" data-nb-chars="69"><em>„Zavřete, prosím vás! Nikdo nás nesmí slyšet. Oni by&nbsp;mě&nbsp;mohli zabít!“</em></span></p>
          <p class="chunk" data-nb-ref-number="110" data-nb-words="22" data-nb-chars="114"><span class="idea" data-nb-ref-number="109" id="idea109" data-nb-words="22" data-nb-chars="114"><em>„Kdo by&nbsp;vás mohl zabít? A&nbsp;kdo vlastně jste a&nbsp;proč přicházíte tak pozdě v&nbsp;noci? Nikde jsem vás tu&nbsp;předtím neviděl.“</em></span></p>
          <p class="chunk" data-nb-ref-number="111" data-nb-words="26" data-nb-chars="143"><span class="idea" data-nb-ref-number="110" id="idea110" data-nb-words="26" data-nb-chars="143"><em>„Pracuji tady v&nbsp;hostinci za&nbsp;stravu a&nbsp;trochu peněz. Nikoho nemám, a&nbsp;tak se&nbsp;protloukám, jak se&nbsp;dá. Musím s&nbsp;vámi mluvit! Je&nbsp;to&nbsp;nesmírně důležité.“</em></span></p>
          <p class="chunk" data-nb-ref-number="112" data-nb-words="39" data-nb-chars="229"><span class="idea" data-nb-ref-number="111" id="idea111" data-nb-words="39" data-nb-chars="229"><em>Robert jí&nbsp;pohybem ruky vybídl, aby šla dál do&nbsp;místnosti. Beze slova si&nbsp;sedla na&nbsp;židli, skrčila nohy pod sebe a&nbsp;bosá chodidla si&nbsp;zakryla dlouhou noční košilí. Zřejmě přišla přímo ze&nbsp;svého pokojíku, kde až&nbsp;dosud předstírala spánek.</em></span></p>
          <p class="chunk" data-nb-ref-number="113" data-nb-words="49" data-nb-chars="286"><span class="idea" data-nb-ref-number="112" id="idea112" data-nb-words="49" data-nb-chars="286"><em>„Hrozí vám velké nebezpečí. Jsem si&nbsp;tím úplně jista! Neznám vás sice, ale zahlédla jsem vás z&nbsp;okna, když jste přijížděl. Staří mě&nbsp;odehnali od&nbsp;okna a&nbsp;poručili mi&nbsp;jít spát, ačkoliv normálně by&nbsp;chtěli, abych se&nbsp;věnovala hostovi, zvláště když přijel tak pozdě. Já&nbsp;jsem však nemohla usnout.“</em></span></p>
          <p class="chunk" data-nb-ref-number="114" data-nb-words="42" data-nb-chars="269"><span class="idea" data-nb-ref-number="113" id="idea113" data-nb-words="42" data-nb-chars="269"><em>Mladá žena byla velmi rozrušená, ale Robertova přítomnost jí&nbsp;dodávala jistotu a&nbsp;sílu. Byla tak ponořená do&nbsp;svého vyprávění, že&nbsp;ji&nbsp;ani neudivilo podivné lůžko na&nbsp;zemi vedle postele. Přicházela asi s&nbsp;něčím, co&nbsp;bylo důležitější a&nbsp;podivnější než nějaké hostovy zvláštnosti!</em></span></p>
          <p class="chunk" data-nb-ref-number="115" data-nb-words="21" data-nb-chars="146"><span class="idea" data-nb-ref-number="114" id="idea114" data-nb-words="21" data-nb-chars="146">(Vykřičník byl poněkud foglarovský a&nbsp;Kamil byl na&nbsp;něj hrdý. Nor­málně používal vykřičníky málo, ale tentokrát s&nbsp;nimi hodlal marno­tratně plýtvat.)</span></p>
          <p class="chunk" data-nb-ref-number="116" data-nb-words="31" data-nb-chars="184"><span class="idea" data-nb-ref-number="115" id="idea115" data-nb-words="31" data-nb-chars="184"><em>„Jen povídejte. Doufám ale, že&nbsp;mě&nbsp;nerušíte ze&nbsp;spánku jen tak, kvůli nějakým ženským vrtochům.“ Říkal to&nbsp;sice s&nbsp;vážnou tváří, dívce ale neuniklo, že&nbsp;mu&nbsp;v&nbsp;očích hraje světélko pochopení.</em></span></p>
          <p class="chunk" data-nb-ref-number="117" data-nb-words="33" data-nb-chars="202"><span class="idea" data-nb-ref-number="116" id="idea116" data-nb-words="33" data-nb-chars="202"><em>„Vždyť jste ještě určitě nespal! Ani jste si&nbsp;nesundal šaty,“ podotkla trochu prostořece. Pak si&nbsp;uvědomila, že&nbsp;není zrovna zdvořilá, ale ani se&nbsp;moc neomlouvala. Asi měla pocit, že&nbsp;nemá příliš mnoho času.</em></span></p>
          <p class="chunk" data-nb-ref-number="118" data-nb-words="48" data-nb-chars="312"><span class="idea" data-nb-ref-number="117" id="idea117" data-nb-words="48" data-nb-chars="312"><em>„Myslím, vážený pane, že&nbsp;vám hrozí nějaké velké nebezpečí. Ne, nemyslete si, že&nbsp;si&nbsp;vymýšlím, nebo že&nbsp;jsem dívka popletená fantastickými romány. Vím, co&nbsp;říkám. Vyslechla jsem po&nbsp;vašem příjezdu rozhovor mezi hostinskými. Také jsem tady v&nbsp;poslední době ledacos zažila. A&nbsp;nebyly to&nbsp;zrovna snadno vysvětlitelné věci!“</em></span></p>
          <p class="chunk" data-nb-ref-number="119" data-nb-words="4" data-nb-chars="30"><span class="idea" data-nb-ref-number="118" id="idea118" data-nb-words="4" data-nb-chars="30"><em>„Povídejte,“ pobídl ji&nbsp;Robert.</em></span></p>
          <p class="chunk" data-nb-ref-number="120" data-nb-words="44" data-nb-chars="250"><span class="idea" data-nb-ref-number="119" id="idea119" data-nb-words="44" data-nb-chars="250"><em>„Když jste odešel nahoru do&nbsp;svého pokoje, poslouchala jsem, co&nbsp;si&nbsp;ti&nbsp;dva povídají. Nevěřím jim totiž, a&nbsp;tak je&nbsp;často poslouchám. Vím, že&nbsp;slušné děvče takové věci nemá dělat, ale kdybyste byl v&nbsp;takové situaci, jako jsem já&nbsp;tady, viděl byste to&nbsp;jinak.“</em></span></p>
          <p class="chunk" data-nb-ref-number="121" data-nb-words="9" data-nb-chars="51"><span class="idea" data-nb-ref-number="120" id="idea120" data-nb-words="9" data-nb-chars="51"><em>„Jak je&nbsp;ale můžete poslouchat, aby o&nbsp;tom nevěděli?“</em></span></p>
          <p class="chunk" data-nb-ref-number="122" data-nb-words="69" data-nb-chars="382"><span class="idea" data-nb-ref-number="121" id="idea121" data-nb-words="69" data-nb-chars="382"><em>„Ó, to&nbsp;je&nbsp;velmi snadné,“ začervenala se&nbsp;dívka. „Mám pokojík přímo nad hospodským sálem. Když vyndám jedno malé prkénko v&nbsp;podlaze&nbsp;– musela jsem ho&nbsp;kdysi trochu naříznout&nbsp;–, slyším docela dobře, o&nbsp;čem je&nbsp;řeč. Možná bych mohla udělat v&nbsp;podlaze i&nbsp;skulinu, abych viděla. To&nbsp;by&nbsp;mě&nbsp;však mohli snadno odhalit, a&nbsp;navíc by&nbsp;to&nbsp;bylo zbytečné. Tedy i&nbsp;dnes večer jsem poslouchala, o&nbsp;čem jde řeč.“</em></span></p>
          <p class="chunk" data-nb-ref-number="123" data-nb-words="10" data-nb-chars="62"><span class="idea" data-nb-ref-number="122" id="idea122" data-nb-words="10" data-nb-chars="62"><em>Dívka se&nbsp;nadechla, jako by&nbsp;sbírala odvahu k&nbsp;dalšímu vyprávění.</em></span></p>
          <p class="chunk" data-nb-ref-number="124" data-nb-words="25" data-nb-chars="145"><span class="idea" data-nb-ref-number="123" id="idea123" data-nb-words="25" data-nb-chars="145"><em>„Hned jak jste odešel, řekla hostinská&nbsp;– Jmenuje se&nbsp;Gruberová a&nbsp;její muž Gruber&nbsp;–, že&nbsp;doktor nařídil skončit celou záležitost ještě dnes v&nbsp;noci.“</em></span></p>
          <p class="chunk" data-nb-ref-number="125" data-nb-words="5" data-nb-chars="37"><span class="idea" data-nb-ref-number="124" id="idea124" data-nb-words="5" data-nb-chars="37"><em>„Jakou záležitost?“ zeptal se&nbsp;Robert.</em></span></p>
          <p class="chunk" data-nb-ref-number="126" data-nb-words="41" data-nb-chars="236"><span class="idea" data-nb-ref-number="125" id="idea125" data-nb-words="41" data-nb-chars="236"><em>„To nevím, ale ještě podivnější je&nbsp;to, co&nbsp;na&nbsp;to&nbsp;odpověděl starý Gruber. Ten řekl: ,Kdyby to&nbsp;nepokazil ten pitomý vozka, měli jsme po&nbsp;starostech. Takhle budeme mít spoustu problémů. A&nbsp;kam ho&nbsp;pak ráno dáme?‘ Přesně takhle to&nbsp;Gruber řekl.“</em></span></p>
          <p class="chunk" data-nb-ref-number="127" data-nb-words="16" data-nb-chars="87"><span class="idea" data-nb-ref-number="126" id="idea126" data-nb-words="16" data-nb-chars="87"><em>„Bylo to&nbsp;všechno?“ ptal se&nbsp;dále Robert, který vůbec nevypadal, že&nbsp;by&nbsp;ho&nbsp;to&nbsp;moc udivilo.</em></span></p>
          <p class="chunk" data-nb-ref-number="128" data-nb-words="50" data-nb-chars="278"><span class="idea" data-nb-ref-number="127" id="idea127" data-nb-words="50" data-nb-chars="278"><em>„Ne, Gruberová ještě řekla, že&nbsp;to&nbsp;s&nbsp;vámi přece zařídí jako s&nbsp;těmi ostatními a&nbsp;že ráno už&nbsp;nebude po&nbsp;ničem ani stopy. Pak se&nbsp;oba zasmáli a&nbsp;hostinská ještě podotkla, že&nbsp;si&nbsp;snad doktor pro zásilku přijede co&nbsp;nejdříve, aby se&nbsp;nezkazila. Vůbec tomu nerozumím. O&nbsp;jaké zásilce mluvili?“</em></span></p>
          <p class="chunk" data-nb-ref-number="129" data-nb-words="14" data-nb-chars="81"><span class="idea" data-nb-ref-number="128" id="idea128" data-nb-words="14" data-nb-chars="81"><em>Robert se&nbsp;trochu zachmuřil a&nbsp;potom řekl temným hlasem: „Tou zásilkou mám být já.“</em></span></p>
          <p class="chunk" data-nb-ref-number="130" data-nb-words="8" data-nb-chars="46"><span class="idea" data-nb-ref-number="129" id="idea129" data-nb-words="8" data-nb-chars="46"><em>Dívka dala najevo svůj údiv. „Jak to&nbsp;myslíte?“</em></span></p>
          <p class="chunk" data-nb-ref-number="131" data-nb-words="15" data-nb-chars="97"><span class="idea" data-nb-ref-number="130" id="idea130" data-nb-words="15" data-nb-chars="97"><em>„Poslyšte,“ zeptal se&nbsp;jí&nbsp;místo odpovědi, „byl tady nedávno ubytován ještě nějaký jiný mladý muž?“</em></span></p>
          <p class="chunk" data-nb-ref-number="132" data-nb-words="24" data-nb-chars="127"><span class="idea" data-nb-ref-number="131" id="idea131" data-nb-words="24" data-nb-chars="127"><em>„Asi dva nebo tři. Moc jsem s&nbsp;nimi nemluvila. Ráno také vždy odjeli tak brzo, že&nbsp;jsem ani neměla mnoho času si&nbsp;je&nbsp;prohlédnout.“</em></span></p>
          <p class="chunk" data-nb-ref-number="133" data-nb-words="5" data-nb-chars="31"><span class="idea" data-nb-ref-number="132" id="idea132" data-nb-words="5" data-nb-chars="31"><em>„Viděla jste je&nbsp;ráno odjíždět?“</em></span></p>
          <p class="chunk" data-nb-ref-number="134" data-nb-words="7" data-nb-chars="42"><span class="idea" data-nb-ref-number="133" id="idea133" data-nb-words="7" data-nb-chars="42"><em>„Ne. Vždyť říkám, že&nbsp;odjížděli brzo ráno.“</em></span></p>
          <p class="chunk" data-nb-ref-number="135" data-nb-words="9" data-nb-chars="57"><span class="idea" data-nb-ref-number="134" id="idea134" data-nb-words="9" data-nb-chars="57"><em>„Chápu. Ale jak potom můžete vědět, že&nbsp;doopravdy odjeli?“</em></span></p>
          <p class="chunk" data-nb-ref-number="136" data-nb-words="18" data-nb-chars="100"><span class="idea" data-nb-ref-number="135" id="idea135" data-nb-words="18" data-nb-chars="100"><em>Podívala se&nbsp;na&nbsp;něj trochu nechápavě. „Vždyť tady druhý den už&nbsp;nikdy nebyli. Kam by&nbsp;se&nbsp;jinak poděli?“</em></span></p>
          <p class="chunk" data-nb-ref-number="137" data-nb-words="13" data-nb-chars="73"><span class="idea" data-nb-ref-number="136" id="idea136" data-nb-words="13" data-nb-chars="73"><em>„Ještě jednu věc mi&nbsp;řekněte, tyto mladé muže také přivezl vozka jako mě?“</em></span></p>
          <p class="chunk" data-nb-ref-number="138" data-nb-words="14" data-nb-chars="89"><span class="idea" data-nb-ref-number="137" id="idea137" data-nb-words="14" data-nb-chars="89"><em>„Ne, často přišli pěšky, nebo je&nbsp;přivezl někdo jiný, koho náhodou chytili před nádražím.“</em></span></p>
          <p class="chunk" data-nb-ref-number="139" data-nb-words="69" data-nb-chars="389"><span class="idea" data-nb-ref-number="138" id="idea138" data-nb-words="69" data-nb-chars="389"><em>Na chvilku se&nbsp;odmlčeli. Potom se&nbsp;na&nbsp;něj podívala s&nbsp;velkou naléhavostí: „Prosím vás, dávejte si&nbsp;velký pozor! Mám pocit, že&nbsp;vám hrozí nějaké velké nebezpečí. Nemohu vám nic víc říci, protože víc ani nevím. Cítím ale, že&nbsp;se&nbsp;kolem vás něco stahuje, co&nbsp;by&nbsp;vás mohlo zahubit. Buďte opatrný! Tady to&nbsp;je&nbsp;hrozný dům. Všechno jako by&nbsp;tady pokrýval nějaký děsivý stín. Někdy se&nbsp;bojím, že&nbsp;tu&nbsp;zešílím.“</em></span></p>
          <p class="chunk" data-nb-ref-number="140" data-nb-words="10" data-nb-chars="58"><span class="idea" data-nb-ref-number="139" id="idea139" data-nb-words="10" data-nb-chars="58"><em>„Jak to&nbsp;můžete vydržet? Musíte se&nbsp;tu&nbsp;cítit velmi osamělá.“</em></span></p>
          <p class="chunk" data-nb-ref-number="141" data-nb-words="26" data-nb-chars="132"><span class="idea" data-nb-ref-number="140" id="idea140" data-nb-words="26" data-nb-chars="132"><em>„Je jen jeden člověk, který mi&nbsp;rozumí a&nbsp;ten ještě není odtud. Je&nbsp;to&nbsp;děkan Fischer z&nbsp;městečka. Právě on&nbsp;je&nbsp;také jediný, kdo by&nbsp;mohl…“</em></span></p>
          <p class="chunk" data-nb-ref-number="142" data-nb-words="43" data-nb-chars="247"><span class="idea" data-nb-ref-number="141" id="idea141" data-nb-words="43" data-nb-chars="247"><em>Snad chtěla ještě něco dodat, když tu&nbsp;se&nbsp;zezdola ozvalo nějaké bouchnutí. Polekaně sebou trhla a&nbsp;předchozí větu už&nbsp;nedokončila. „Už musím jít. To&nbsp;byly dveře dole. Možná jde někdo sem, musím se&nbsp;vrátit k&nbsp;sobě, než sem dojde. Bydlím na&nbsp;konci chodby.“</em></span></p>
          <p class="chunk" data-nb-ref-number="143" data-nb-words="70" data-nb-chars="376"><span class="idea" data-nb-ref-number="142" id="idea142" data-nb-words="70" data-nb-chars="376"><em>Sklouzla ze&nbsp;židle a&nbsp;tiše jako stín se&nbsp;mihla ložnicí směrem ke&nbsp;dveřím. Tam se&nbsp;ještě na&nbsp;zlomek vteřiny otočila na&nbsp;Roberta a&nbsp;v&nbsp;jejím zraku jako by&nbsp;bylo něco zoufalého. Pak zmizela jako pára a&nbsp;nezbylo po&nbsp;ní&nbsp;ani stopy. Muž zhasl světlo a&nbsp;pozorně naslouchal. V&nbsp;domě se&nbsp;nic nehýbalo. Došel tedy ke&nbsp;dveřím a&nbsp;znovu je&nbsp;pečlivě zavřel na&nbsp;závoru. Ulehl na&nbsp;své improvizované lůžko a&nbsp;čekal.</em></span></p>
        </section>
        <section>
          <p class="chunk" data-nb-ref-number="144" data-nb-words="115" data-nb-chars="770"><span class="idea" data-nb-ref-number="143" id="idea143" data-nb-words="115" data-nb-chars="770">Kamil zadoufal, že&nbsp;se&nbsp;mu&nbsp;podařilo vylíčit děvečku jako dostatečně prostomyslnou husičku, aby se&nbsp;co&nbsp;nejvíce přiblížila inteligenční úrovni předpokládaných čtenářek <em>Škváru</em>. Nebylo to&nbsp;pro něj jednoduché, protože již dlouho se&nbsp;stýkal se&nbsp;samými sofistikovanými intelektuálkami a&nbsp;občas měl sklon si&nbsp;ženy idealizovat. Intelektuálky byly sice někdy zcela nesnesitelné, ale dalo se&nbsp;s&nbsp;nimi většinou příjemně pohovořit a&nbsp;dělat i&nbsp;jiné příjemné věci, pokud to&nbsp;člověku nakonec nepřerostlo přes hlavu. Kamil byl zajatec vlastní vášně. Podle výzkumů myslí muži na&nbsp;pohlavní styk v&nbsp;průměru každé tři minuty. Kamil tento údaj pokládal za&nbsp;nepřesný, protože on&nbsp;sám na&nbsp;pohlavní styk myslel v&nbsp;průměru každé dvě minuty, aspoň pokud vynecháme z&nbsp;výpočtů hodiny spánku, které statistiku zkreslují.</span></p>
          <p class="chunk" data-nb-ref-number="145" data-nb-words="10" data-nb-chars="62"><span class="idea" data-nb-ref-number="144" id="idea144" data-nb-words="10" data-nb-chars="62">Zazvonila Klára. Kamil zavřel v&nbsp;počítači soubor a&nbsp;šel otevřít.</span></p>
          <hr>
          <p class="chunk" data-nb-ref-number="146" data-nb-words="43" data-nb-chars="274"><span class="idea" data-nb-ref-number="145" id="idea145" data-nb-words="43" data-nb-chars="274">Dopadlo to&nbsp;jako vždycky. Povečeřeli, pomilovali se&nbsp;a&nbsp;uložili ke&nbsp;spánku. Když si&nbsp;Kamil myslel, že&nbsp;konečně budou spát, začala Klára řešit základní životní problémy. Pokládal to&nbsp;vždy za&nbsp;nepochopitelné ženské sobectví. Když chtějí něco řešit, tak proč s&nbsp;tím nepřijdou během dne?</span></p>
          <p class="chunk" data-nb-ref-number="147" data-nb-words="10" data-nb-chars="57"><span class="idea" data-nb-ref-number="146" id="idea146" data-nb-words="10" data-nb-chars="57">„Když já&nbsp;se&nbsp;na&nbsp;to&nbsp;přece musím připravit,“ říkávala Klára.</span></p>
          <p class="chunk" data-nb-ref-number="148" data-nb-words="11" data-nb-chars="61"><span class="idea" data-nb-ref-number="147" id="idea147" data-nb-words="11" data-nb-chars="61">Nebo: „Když já&nbsp;mám někdy strach, co&nbsp;řekneš, tak to&nbsp;odkládám.“</span></p>
          <p class="chunk" data-nb-ref-number="149" data-nb-words="20" data-nb-chars="151"><span class="idea" data-nb-ref-number="148" id="idea148" data-nb-words="20" data-nb-chars="151">Freud objevil princip odkládání slasti, pouze ženy objevily a&nbsp;uskutečnily princip odkládání nepříjemností. Stejně se&nbsp;Kamil nikdy nic nového nedozvěděl.</span></p>
          <p class="chunk" data-nb-ref-number="150" data-nb-words="8" data-nb-chars="38"><span class="idea" data-nb-ref-number="149" id="idea149" data-nb-words="8" data-nb-chars="38">„Budeš tady v&nbsp;tom bytě pořád žít sám?“</span></p>
          <p class="chunk" data-nb-ref-number="151" data-nb-words="4" data-nb-chars="25"><span class="idea" data-nb-ref-number="150" id="idea150" data-nb-words="4" data-nb-chars="25">Zase to&nbsp;začíná, pochopil.</span></p>
          <p class="chunk" data-nb-ref-number="152" data-nb-words="7" data-nb-chars="42"><span class="idea" data-nb-ref-number="151" id="idea151" data-nb-words="7" data-nb-chars="42">„Ne. Časem si&nbsp;možná koupím malého pejska.“</span></p>
          <p class="chunk" data-nb-ref-number="153" data-nb-words="2" data-nb-chars="13"><span class="idea" data-nb-ref-number="152" id="idea152" data-nb-words="2" data-nb-chars="13">Chvíle ticha.</span></p>
          <p class="chunk" data-nb-ref-number="154" data-nb-words="10" data-nb-chars="56"><span class="idea" data-nb-ref-number="153" id="idea153" data-nb-words="10" data-nb-chars="56">„Myslela jsem, že&nbsp;psy nemáš rád. Vždycky jsi to&nbsp;tvrdil.“</span></p>
          <p class="chunk" data-nb-ref-number="155" data-nb-words="10" data-nb-chars="56"><span class="idea" data-nb-ref-number="154" id="idea154" data-nb-words="10" data-nb-chars="56">„To taky nemám. Ale jsou to&nbsp;mlčenlivá a&nbsp;vděčná zvířata.“</span></p>
          <p class="chunk" data-nb-ref-number="156" data-nb-words="5" data-nb-chars="29"><span class="idea" data-nb-ref-number="155" id="idea155" data-nb-words="5" data-nb-chars="29">„A&nbsp;poslouchají na&nbsp;slovo, že?“</span></p>
          <p class="chunk" data-nb-ref-number="157" data-nb-words="4" data-nb-chars="14"><span class="idea" data-nb-ref-number="156" id="idea156" data-nb-words="4" data-nb-chars="14">„O&nbsp;co ti&nbsp;jde?“</span></p>
          <p class="chunk" data-nb-ref-number="158" data-nb-words="11" data-nb-chars="64"><span class="idea" data-nb-ref-number="157" id="idea157" data-nb-words="11" data-nb-chars="64">„Tobě je&nbsp;úplně jedno, že&nbsp;náš vztah nemá žádnou perspektivu, že?“</span></p>
          <p class="chunk" data-nb-ref-number="159" data-nb-words="7" data-nb-chars="58"><span class="idea" data-nb-ref-number="158" id="idea158" data-nb-words="7" data-nb-chars="58">„Jakou perspektivu?“ (Věděl moc dobře, jakou perspektivu.)</span></p>
          <p class="chunk" data-nb-ref-number="160" data-nb-words="5" data-nb-chars="35"><span class="idea" data-nb-ref-number="159" id="idea159" data-nb-words="5" data-nb-chars="35">„Víš moc dobře, jakou perspektivu.“</span></p>
          <p class="chunk" data-nb-ref-number="161" data-nb-words="9" data-nb-chars="49"><span class="idea" data-nb-ref-number="160" id="idea160" data-nb-words="9" data-nb-chars="49">„Chceš se&nbsp;zase vdávat? Připadáš si&nbsp;už&nbsp;moc stará?“</span></p>
          <p class="chunk" data-nb-ref-number="162" data-nb-words="18" data-nb-chars="101"><span class="idea" data-nb-ref-number="161" id="idea161" data-nb-words="18" data-nb-chars="101">„Třiadvacet. O&nbsp;vdávání nejde. Chtěla bych mít ale jistotu, že&nbsp;o&nbsp;mě stojíš. Jenomže ty&nbsp;o&nbsp;mě nestojíš.“</span></p>
          <p class="chunk" data-nb-ref-number="163" data-nb-words="27" data-nb-chars="126"><span class="idea" data-nb-ref-number="162" id="idea162" data-nb-words="27" data-nb-chars="126">Nic na&nbsp;to&nbsp;neříkal. Měl ji&nbsp;rád, a&nbsp;navíc věděl, že&nbsp;ji&nbsp;to&nbsp;do&nbsp;zítřka přejde. Ona ho&nbsp;také měla ráda, ale věděla, že&nbsp;ji&nbsp;to&nbsp;nepřejde.</span></p>
          <hr>
          <p class="chunk" data-nb-ref-number="164" data-nb-words="52" data-nb-chars="311"><span class="idea" data-nb-ref-number="163" id="idea163" data-nb-words="52" data-nb-chars="311">Ráno Klára odešla a&nbsp;zanechala Kamila samotného s&nbsp;počítačem a&nbsp;ero­tickými představami o&nbsp;nedozrálé gymnazistce v&nbsp;hlavě. Musela něco zařídit ve&nbsp;městě. Kamil byl rád, že&nbsp;odešla, protože kdyby tu&nbsp;zůstala, nemohl by&nbsp;psát. Ona by&nbsp;říkala: „Tobě určitě vadí, že&nbsp;nemůžeš psát, viď? Ale stačí jen říct a&nbsp;já klidně odejdu.“</span></p>
          <p class="chunk" data-nb-ref-number="165" data-nb-words="100" data-nb-chars="561"><span class="idea" data-nb-ref-number="164" id="idea164" data-nb-words="100" data-nb-chars="561">Zkusil jí&nbsp;to&nbsp;říci asi jednou nebo dvakrát za&nbsp;tu&nbsp;dobu, co&nbsp;se&nbsp;znali. Už&nbsp;to&nbsp;raději nikdy znovu nezkoušel. Teď si&nbsp;ale mohl sednout k&nbsp;počítači a&nbsp;pokračovat v&nbsp;práci. Místo toho si&nbsp;uvařil kafe a&nbsp;pak ještě čaj. Necítil se&nbsp;vůbec svěží. Podíval se&nbsp;z&nbsp;okna, kde do&nbsp;nedalekého gymnázia chodili opoždění studenti a&nbsp;spatřil krásnou dívku s&nbsp;dlouhými vlasy, jak si&nbsp;ji&nbsp;za&nbsp;ruku vede do&nbsp;hola vystříhaný maník, jehož IQ&nbsp;se&nbsp;jistě dalo vyjádřit <em>nanejvýš</em> dvoumístným číslem. Vytěsnil vzpomínku na&nbsp;ženu, která od&nbsp;něj před chvilkou z&nbsp;bytu odešla, a&nbsp;pokoušel se&nbsp;vrátit k&nbsp;tvůrčímu procesu.</span></p>
          <p class="chunk" data-nb-ref-number="166" data-nb-words="32" data-nb-chars="215"><span class="idea" data-nb-ref-number="165" id="idea165" data-nb-words="32" data-nb-chars="215">Nad klávesnicí se&nbsp;matně rozpomínal, co&nbsp;ho&nbsp;čeká. Aha, musel vy­myslet nějaký úklad, kterým by&nbsp;o&nbsp;život Roberta Mertona usilovala podivná dvojice hostinských. Zespoda zaslechl najednou zvuk vrtačky a&nbsp;to ho&nbsp;inspirovalo.</span></p>
        </section>
        <section>
          <p class="chunk" data-nb-ref-number="167" data-nb-words="86" data-nb-chars="480"><span class="idea" data-nb-ref-number="166" id="idea166" data-nb-words="86" data-nb-chars="480"><em>Z&nbsp;městečka se&nbsp;opět ozývaly zvony, zřejmě již odbila další celá hodina, možná dokonce i&nbsp;dvě od&nbsp;té&nbsp;doby, co&nbsp;je&nbsp;Robert slyšel naposled. Snažil se&nbsp;udržet v&nbsp;bdělém stavu, ale oční víčka mu&nbsp;pomalu začínala těžknout a&nbsp;upadal do&nbsp;polospánku. Najednou ho&nbsp;probudil zvuk podobný tření kovu o&nbsp;kov. V&nbsp;místnosti se&nbsp;něco dělo. Na&nbsp;stropě se&nbsp;cosi zalesklo, ale možná se&nbsp;mu&nbsp;to&nbsp;ve&nbsp;tmě jenom zdálo. Ale ne, skutečně viděl přímo nad postelí paprsek světla, jak se&nbsp;ve&nbsp;stropě místnosti udělal malý otvor!</em></span></p>
          <p class="chunk" data-nb-ref-number="168" data-nb-words="112" data-nb-chars="633"><span class="idea" data-nb-ref-number="167" id="idea167" data-nb-words="112" data-nb-chars="633"><em>Vstal ze&nbsp;svého malého útočiště a&nbsp;vtiskl se&nbsp;do&nbsp;rohu místnosti. Měl dojem, že&nbsp;slyší seshora jakýsi šepot, jak se&nbsp;tam domlouvají dva lidé. Pak se&nbsp;znovu ozval kovový zvuk a&nbsp;světélko zmizelo. Otvor byl čímsi zastíněn. Ve&nbsp;tmě téměř naprosté viděl Robert jen velmi málo, ale zdálo se&nbsp;mu, že&nbsp;ze&nbsp;stropu začíná cosi vyčnívat. Vtom to&nbsp;pochopil: Přímo nad postelí, nad místem, kde by&nbsp;měl spící hruď či&nbsp;břicho, visel od&nbsp;stropu velký kovový bodec! Zamrazilo ho&nbsp;a&nbsp;přitiskl se&nbsp;ke&nbsp;stěně ještě silněji. Chvilku slyšel v&nbsp;temně místnosti jenom své oddechování. Snažil se&nbsp;dýchat potichu, ale měl dojem, že&nbsp;bušení jeho srdce musí být slyšet snad i&nbsp;za zdí.</em></span></p>
          <p class="chunk" data-nb-ref-number="169" data-nb-words="139" data-nb-chars="827"><span class="idea" data-nb-ref-number="168" id="idea168" data-nb-words="139" data-nb-chars="827"><em>Najednou se&nbsp;během vteřiny bodec oddělil od&nbsp;stropu, proletěl vzduchem a&nbsp;zarazil se&nbsp;do&nbsp;postele. Byl to&nbsp;dlouhý masivní kus oceli, který by&nbsp;mohl spícího přišpendlit k&nbsp;posteli navždy jako motýla do&nbsp;sběratelovy krabice. Ač&nbsp;ho&nbsp;napadlo toto téměř žertovné přirovnání, do&nbsp;smíchu mu&nbsp;mnoho nebylo. Vyčkal ještě okamžik, a&nbsp;když nic neslyšel, uchopil do&nbsp;ruky své malé zavazadlo, přistoupil k&nbsp;oknu a&nbsp;otevřel ho. Otočil se&nbsp;ještě zpět do&nbsp;místnosti, jako by&nbsp;se&nbsp;snad chtěl o&nbsp;něčem ujistit. Z&nbsp;chodby bylo slyšet vrzání, jak kdosi rychle sestupuje dolů z&nbsp;horních místností. Nečekal již na&nbsp;nic a&nbsp;vyhoupl se&nbsp;na&nbsp;okenní římsu. Byl naštěstí jenom ve&nbsp;druhém patře, takže mohl zavazadlo hodit dolů, aniž by&nbsp;se&nbsp;rozbilo. Naproti oknu stál vysoký starý strom. Na&nbsp;chvilku zaváhal, okem si&nbsp;vyměřil vzdálenost a&nbsp;potom se&nbsp;jedním skokem vrhnul k&nbsp;nejbližší větvi.</em></span></p>
          <p class="chunk" data-nb-ref-number="170" data-nb-words="51" data-nb-chars="267"><span class="idea" data-nb-ref-number="169" id="idea169" data-nb-words="51" data-nb-chars="267"><em>Ačkoliv byl dobrý skokan, málem na&nbsp;větev nedosáhl a&nbsp;sklouzl ještě trochu níž, kde se&nbsp;konečně chytil. Doručkoval ke&nbsp;kmeni a&nbsp;sjel po&nbsp;něm na&nbsp;zem. Natrhnul si&nbsp;při tom oděv, ale to&nbsp;ho&nbsp;nyní vůbec nezajímalo. Popadl do&nbsp;ruky kufřík zapadlý v&nbsp;křoví pod oknem a&nbsp;dal se&nbsp;do&nbsp;běhu.</em></span></p>
          <p class="chunk" data-nb-ref-number="171" data-nb-words="61" data-nb-chars="360"><span class="idea" data-nb-ref-number="170" id="idea170" data-nb-words="61" data-nb-chars="360">(Kamil se&nbsp;příjemně protáhl při vzpomínce na&nbsp;to, že&nbsp;již mnoho let nemusel nikam běžet a&nbsp;zúčastňovat se&nbsp;žádných ponižujících procedur při hodinách tělesné výchovy. Neměl však žádný důvod bránit v&nbsp;rychlém pohybu svým postavám. Zvláště když to&nbsp;pro něj bylo z&nbsp;tvůrčího hlediska výhodné. Tak jen ať&nbsp;se&nbsp;Robert proběhne, když má&nbsp;tak hezké jméno. Za&nbsp;to&nbsp;se&nbsp;přece platí.)</span></p>
          <p class="chunk" data-nb-ref-number="172" data-nb-words="66" data-nb-chars="391"><span class="idea" data-nb-ref-number="171" id="idea171" data-nb-words="66" data-nb-chars="391"><em>Běžel velkou zahradou a&nbsp;nevěděl, jestli někde ve&nbsp;vysoké zdi nalezne nějaký průchod, kterým by&nbsp;mohl zmizet z&nbsp;dosahu podivného domu a&nbsp;jeho obyvatelů. Doběhl až&nbsp;ke&nbsp;zdi, která byla vysoká snad čtyři metry. Nebylo možné se&nbsp;na&nbsp;ni&nbsp;nijak vyšplhat. Jedinou možností bylo najít branku nebo snad nějakou vybouranou díru, ale zatím nic takového neviděl. Bezradně se&nbsp;ke&nbsp;zdi přitiskl zády a&nbsp;hleděl na&nbsp;dům.</em></span></p>
          <p class="chunk" data-nb-ref-number="173" data-nb-words="83" data-nb-chars="516"><span class="idea" data-nb-ref-number="172" id="idea172" data-nb-words="83" data-nb-chars="516"><em>V&nbsp;okénku, ze&nbsp;kterého před chvílí vyskočil, zahlédl světlo petrolejové lampy. Zrádní útočníci, kteří ho&nbsp;chtěli probodnout ve&nbsp;spánku dlouhou ocelovou tyčí, si&nbsp;nyní přišli prohlédnout pozůstatky oběti. Až&nbsp;zjistí, že&nbsp;jim plán nevyšel, všimnou si&nbsp;též otevřeného okna, všechno pochopí a&nbsp;dají se&nbsp;do&nbsp;pronásledování. Až&nbsp;ho&nbsp;dostihnou, nezastaví se&nbsp;jistě před ničím, aby ho&nbsp;umlčeli. Nebylo pochyb o&nbsp;tom, že&nbsp;hostinský Gruber a&nbsp;jeho žena, kteří se&nbsp;po&nbsp;celý večer chovali tak divně, toužili už&nbsp;od&nbsp;počátku vidět svého hosta mrtvého.</em></span></p>
          <p class="chunk" data-nb-ref-number="174" data-nb-words="90" data-nb-chars="547"><span class="idea" data-nb-ref-number="173" id="idea173" data-nb-words="90" data-nb-chars="547"><em>Robert se&nbsp;dal znovu do&nbsp;běhu podél zdi. Někde tam přece musí být nějaký únik! Z&nbsp;domu bylo již i&nbsp;na dálku slyšet křik. Neúspěch vražedné akce byl tedy odhalen a&nbsp;záhy začne zběsilá honička. Zeď jako by&nbsp;nechtěla nikde končit. Tento hostinec asi nebýval vždy hostincem, ale velkým sídlem, kolem jehož zahrady si&nbsp;panstvo postavilo velkou zeď, aby nebylo rušeno kolemjdoucími. Jenomže to&nbsp;teď znamenalo, že&nbsp;nebylo snadné nejen dostat se&nbsp;dovnitř, ale i&nbsp;ven! Přinejmenším za&nbsp;tmavé bezměsíčné noci to&nbsp;muselo být pro člověka neznalého terénu naprosto nemožné.</em></span></p>
        </section>
        <section>
          <p class="chunk" data-nb-ref-number="175" data-nb-words="83" data-nb-chars="535"><span class="idea" data-nb-ref-number="174" id="idea174" data-nb-words="83" data-nb-chars="535">Oproti původnímu předpokladu začínala být Robertova postava jejímu tvůrci poněkud nepříjemná. Racionálně si&nbsp;Kamil uvědomoval, že&nbsp;se&nbsp;již jasně rýsuje, že&nbsp;Robert bude kladný hrdina a&nbsp;že na&nbsp;tom nelze nic změnit. Bude se&nbsp;tedy tohoto předznamenání muset až&nbsp;do&nbsp;konce držet. Chvilku zápasil se&nbsp;slastnou představou, že&nbsp;nechá hezouna nějakou dobu zmateně pobíhat podél zdi. Potom se&nbsp;rozhodl jeho trápení s&nbsp;ohledem na&nbsp;čtenáře ukončit. V&nbsp;textu nesmí být nic, co&nbsp;by&nbsp;mohlo zákazníky nakladatelství Ivo Železný nebo nějakého podobného podniku rušit.</span></p>
        </section>
        <section>
          <p class="chunk" data-nb-ref-number="176" data-nb-words="65" data-nb-chars="393"><span class="idea" data-nb-ref-number="175" id="idea175" data-nb-words="65" data-nb-chars="393"><em>Kdesi ve&nbsp;tmě uslyšel Robert jakési kroky, které se&nbsp;rychle přibližovaly. Jeho pronásledovatelé se&nbsp;již zřejmě pokoušeli uprchlíka nalézt. Na&nbsp;chvilku se&nbsp;nerozhodně zastavil a&nbsp;pokoušel se&nbsp;ve&nbsp;směru zvuku něco zahlédnout, ale nepodařilo se&nbsp;mu&nbsp;to. Najednou se&nbsp;tam mihlo něco bílého a&nbsp;ve tmě se&nbsp;objevila ženská postava. Byla to&nbsp;dívka z&nbsp;hostince, která utíkala k&nbsp;němu. Během několika vteřin byla u&nbsp;něj.</em></span></p>
          <p class="chunk" data-nb-ref-number="177" data-nb-words="38" data-nb-chars="211"><span class="idea" data-nb-ref-number="176" id="idea176" data-nb-words="38" data-nb-chars="211"><em>„Podařilo se&nbsp;mi&nbsp;vyklouznout ven! Nevědí o&nbsp;tom, ale máme jen málo času, aby nepřišli na&nbsp;to, kde jsem. Hledají vás a&nbsp;starý Gruber má&nbsp;zbraň! Když vás dostihnou, je&nbsp;to&nbsp;určitě váš konec! Musíte odsud co&nbsp;nejrychleji!“</em></span></p>
          <p class="chunk" data-nb-ref-number="178" data-nb-words="10" data-nb-chars="53"><span class="idea" data-nb-ref-number="177" id="idea177" data-nb-words="10" data-nb-chars="53"><em>„Vím o&nbsp;tom, ale nemůžu nikde najít žádný východ ven.“</em></span></p>
          <p class="chunk" data-nb-ref-number="179" data-nb-words="20" data-nb-chars="122"><span class="idea" data-nb-ref-number="178" id="idea178" data-nb-words="20" data-nb-chars="122"><em>„Tady nikde žádný není. Je&nbsp;až&nbsp;na&nbsp;druhé straně, tam ale nemůžete, protože je&nbsp;osvětlen lampami před vchodem. Musíte jinudy.“</em></span></p>
          <p class="chunk" data-nb-ref-number="180" data-nb-words="60" data-nb-chars="329"><span class="idea" data-nb-ref-number="179" id="idea179" data-nb-words="60" data-nb-chars="329"><em>Z&nbsp;kapsy černého svetříku, který měla přehozen přes svůj noční úbor, vyňala velký rezavý klíč a&nbsp;podávala ho&nbsp;Robertovi se&nbsp;slovy: „To je&nbsp;klíč od&nbsp;altánu na&nbsp;jižní straně domu. Je&nbsp;to&nbsp;asi třicet metrů tímhle směrem. Z&nbsp;altánu vedou schody do&nbsp;vinného sklepa a&nbsp;z&nbsp;něj zase chodba, která ústí ven za&nbsp;zeď. Jinou možnost nemáte. Teď už&nbsp;běžte.“</em></span></p>
          <p class="chunk" data-nb-ref-number="181" data-nb-words="30" data-nb-chars="164"><span class="idea" data-nb-ref-number="180" id="idea180" data-nb-words="30" data-nb-chars="164"><em>Vděčně se&nbsp;na&nbsp;ni&nbsp;podíval. Ač&nbsp;věděl, že&nbsp;každý okamžik prodlení může být pro něj osudný, ještě jí&nbsp;řekl: „Snad se&nbsp;někde setkáme, abych vám to&nbsp;mohl oplatit. Teď sbohem!“</em></span></p>
          <p class="chunk" data-nb-ref-number="182" data-nb-words="126" data-nb-chars="775"><span class="idea" data-nb-ref-number="181" id="idea181" data-nb-words="126" data-nb-chars="775"><em>„Sbohem,“ řekla tiše a&nbsp;odběhla do&nbsp;tmy. Jemu teď nezbývalo nic jiného než běžet naznačeným směrem. Po&nbsp;několika okamžicích skutečně zahlédl kruhovou kamennou stavbu, která byla asi oním zmíněným altánem. Doběhl k&nbsp;altánu téměř bez dechu. Kousek od&nbsp;něj již byl docela jasně slyšet štěkot psa, kterého zřejmě Gruberovi poslali po&nbsp;jeho stopě. Klíč svíral Robert pevně v&nbsp;dlani a&nbsp;hledal vchod do&nbsp;altánu. Našel stará dřevěná vrátka pokrytá pavučinami. Dovnitř již velmi dlouho nikdo nevstoupil. Nahmatal otvor zámku, vsunul klíč a&nbsp;zkoušel jím otočit. Nepodařilo se&nbsp;mu&nbsp;to. Robert měl strach, že&nbsp;by&nbsp;ho&nbsp;mohl přílišným násilím zlomit. Opřel se&nbsp;do&nbsp;dvířek, ale ta&nbsp;byla přes svou zpuchřelost přece jen dost pevná. Znovu zabral silou a&nbsp;prsty mu&nbsp;musely zbělet námahou, jak chtěl klíčem otočit.</em></span></p>
          <p class="chunk" data-nb-ref-number="183" data-nb-words="80" data-nb-chars="473"><span class="idea" data-nb-ref-number="182" id="idea182" data-nb-words="80" data-nb-chars="473"><em>Konečně zámek povolil a&nbsp;s&nbsp;velkým zaskřípěním se&nbsp;odemkl. Dvířka se&nbsp;pootevřela. V&nbsp;ten samý okamžik ho&nbsp;cosi udeřilo do&nbsp;tváře. Roberta to&nbsp;tak poděsilo, že&nbsp;tlumeně vykřikl, naštěstí ne&nbsp;moc nahlas. Byl to&nbsp;však jenom netopýr, který byl vyrušen jeho příchodem. Kdyby nebyla situace tak vážná, snad by&nbsp;se&nbsp;i&nbsp;zasmál. Už&nbsp;chtěl vklouznout dovnitř, když mu&nbsp;najednou na&nbsp;rameno dopadla čísi ruka a&nbsp;slyšel nepříjemný řezavý hlas: „Tak už&nbsp;tě&nbsp;mám, chlapečku. Tady si&nbsp;jen tak pobíhat nebudeš!“</em></span></p>
          <p class="chunk" data-nb-ref-number="184" data-nb-words="38" data-nb-chars="222"><span class="idea" data-nb-ref-number="183" id="idea183" data-nb-words="38" data-nb-chars="222"><em>Robert poznal ve&nbsp;tmě siluetu vozky, který ho&nbsp;přivezl od&nbsp;vlaku. Najednou promluvil více slov než kolik předtím za&nbsp;celou cestu. V&nbsp;ruce držel stařec nůž a&nbsp;Robertovo rameno svíral takovou silou, že&nbsp;nebylo téměř možné se&nbsp;hnout.</em></span></p>
          <p class="chunk" data-nb-ref-number="185" data-nb-words="27" data-nb-chars="168"><span class="idea" data-nb-ref-number="184" id="idea184" data-nb-words="27" data-nb-chars="168"><em>„No vždyť se&nbsp;nic neděje,“ řekl Robert smířlivým konejšivým tónem. „Přece mi&nbsp;nechcete vyčítat malou vycházku. Cožpak se&nbsp;tu&nbsp;nesmí chodit po&nbsp;zahradě, když jsem tu&nbsp;hostem?“</em></span></p>
          <p class="chunk" data-nb-ref-number="186" data-nb-words="179" data-nb-chars="1033"><span class="idea" data-nb-ref-number="185" id="idea185" data-nb-words="179" data-nb-chars="1033"><em>Takový způsob řeči vozku zjevně dost zmátl, protože čekal cokoli, ale tohle ne. Na&nbsp;okamžik otevřel udiveně ústa a&nbsp;už je&nbsp;nestačil zavřít, protože v&nbsp;ten samý okamžik ho&nbsp;Robert srazil dobře mířenou ranou k&nbsp;zemi. „Je mi&nbsp;líto,“ zašeptal a&nbsp;zmizel v&nbsp;altánu, nechávaje za&nbsp;sebou ležet postavu zhroucenou v&nbsp;bezvědomí na&nbsp;zemi. Uvnitř altánu byla snad ještě větší tma než venku, je-li to&nbsp;ovšem vůbec možno. Robert chvilku hledal nějaké schůdky nebo poklop, který by&nbsp;ho&nbsp;dovedl do&nbsp;sklepa a&nbsp;potom ven, ale nemohl nic nalézt. Když si&nbsp;již začínal skoro zoufat a&nbsp;zdálo se&nbsp;mu, že&nbsp;štěkot psa se&nbsp;zvenku znatelně přibližuje, zakopl o&nbsp;jakýsi kovový kruh na&nbsp;zemi. Byla to&nbsp;padací dvířka zapuštěná do&nbsp;podlahy. Neváhal již ani okamžik a&nbsp;snažil se&nbsp;je&nbsp;nadzvednout. Když se&nbsp;mu&nbsp;to&nbsp;podařilo, ovanul ho&nbsp;studený a&nbsp;zatuchlý vzduch proudící ze&nbsp;sklepení. Ačkoliv neviděl ani na&nbsp;krok, počal slézat po&nbsp;dřevěných schůdkách dolů. Byl opatrný, neboť když i&nbsp;schody v&nbsp;domě vypadaly, jako by&nbsp;se&nbsp;měly každým okamžikem zřítit, což teprve tady, kde již možná celé roky nikdo nebyl!</em></span></p>
          <p class="chunk" data-nb-ref-number="187" data-nb-words="105" data-nb-chars="597"><span class="idea" data-nb-ref-number="186" id="idea186" data-nb-words="105" data-nb-chars="597"><em>Byl už&nbsp;naštěstí téměř dole, když se&nbsp;pod ním schody probořily a&nbsp;následně se&nbsp;zřítily všechny nad ním. „Aspoň mě&nbsp;po&nbsp;nich nebudou moci pronásledovat,“ pomyslel si&nbsp;s&nbsp;jistou veselou trpkostí, než mu&nbsp;došlo, že&nbsp;pronásledovatelé mohou číhat u&nbsp;východu na&nbsp;druhé straně a&nbsp;klidně si&nbsp;tam na&nbsp;něj počkat. Jinou cestu ven však již stejně neměl. Vzpomněl si&nbsp;aspoň na&nbsp;to, že&nbsp;v&nbsp;náprsní kapse svých šatů má&nbsp;krabičku sirek. Vyndal ji&nbsp;a&nbsp;vždy po&nbsp;několika metrech jednu zažehnul. Ne&nbsp;vždy se&nbsp;mu&nbsp;to&nbsp;podařilo, protože některé byly vlhké a&nbsp;jiné se&nbsp;mu&nbsp;zlomily. Přesto mohl aspoň pomalu postupovat chodbou vedoucí ze&nbsp;sklepa ven.</em></span></p>
          <p class="chunk" data-nb-ref-number="188" data-nb-words="102" data-nb-chars="637"><span class="idea" data-nb-ref-number="187" id="idea187" data-nb-words="102" data-nb-chars="637"><em>„Jak asi může být dlouhá?“ uvažoval sám pro sebe. „Není to&nbsp;přece žádná středověká hradní chodba, kterou se&nbsp;má&nbsp;unikat za&nbsp;obležení. Je&nbsp;to&nbsp;chodba ze&nbsp;sklepa. Za&nbsp;chvilku bych měl být venku.“ Robert však libůstky někdejších majitelů tohoto velkého domu poněkud podcenil. Byli zřejmě nadáni romantickými choutkami a&nbsp;chodbu nechali vyhloubit skutečně velmi důkladnou. Přesto se&nbsp;možná zdála trochu delší, než skutečně byla, protože mezi rozsvícením každé sirky musel muž udělat zastávku a&nbsp;to mu&nbsp;ještě mnohé spadly na&nbsp;zem, zlomily se&nbsp;nebo se&nbsp;nevznítily. Nakonec došel k&nbsp;čemusi, co&nbsp;připomínalo šachtu vedoucí přímo vzhůru a&nbsp;v&nbsp;ní stál dlouhý žebřík.</em></span></p>
          <p class="chunk" data-nb-ref-number="189" data-nb-words="154" data-nb-chars="961"><span class="idea" data-nb-ref-number="188" id="idea188" data-nb-words="154" data-nb-chars="961"><em>Robert se&nbsp;dal do&nbsp;šplhání. I&nbsp;tento žebřík byl silně poznamenán zubem času, ale jiný tu&nbsp;nebyl k&nbsp;dispozici. Asi po&nbsp;čtyřech metrech ucítil Robert na&nbsp;tváři závan chladného čerstvého vzduchu. Když popolezl ještě kousek, ocitl se&nbsp;najednou v&nbsp;malé věžičce, která pravděpodobně kdysi sloužila vinařům nebo někomu podobnému. V&nbsp;malinké místnůstce bylo možno rozeznat siluety vinařských lisů a&nbsp;jiných zařízení. Byl kdesi na&nbsp;staré vinici. Opatrně vyhlédl ven rozbitým oknem, ale venku se&nbsp;nic nehýbalo. Našel dvířka a&nbsp;zatlačil na&nbsp;ně. Otevřela se&nbsp;bez odporu a&nbsp;Robert pomalu vykročil ven. Nad obzorem již začal vycházet velký měsíc, takže začínalo být trochu lépe vidět. Když se&nbsp;podíval na&nbsp;hodinky, zjistil, že&nbsp;ani ráno už&nbsp;nebude daleko. Ačkoliv nic neprozrazovalo blízkost nějakého nebezpečí, vydal se&nbsp;ráznými kroky směrem k&nbsp;městečku. Sice bylo téměř všechno skryto v&nbsp;tajemství, ale Robert měl již svůj plán, jak bude dále postupovat ve&nbsp;svém poslání, o&nbsp;kterém zatím nic nevíme.</em></span></p>
        </section>
        <section>
          <p class="chunk" data-nb-ref-number="190" data-nb-words="128" data-nb-chars="781"><span class="idea" data-nb-ref-number="189" id="idea189" data-nb-words="128" data-nb-chars="781">Kamil si&nbsp;oddechl. Aspoň tohle má&nbsp;za&nbsp;sebou. Teď ještě musí vymyslet to&nbsp;poslání, o&nbsp;kterém sám taky mnoho nevěděl. Celkem byl však spokojen, protože sám sobě dokázal, že&nbsp;je&nbsp;schopen napsat jasný a&nbsp;přehledný příběh. Doufal, že&nbsp;si&nbsp;to&nbsp;přečtou jeho kritici, kteří dosud soudili, že&nbsp;pouze parazituje na&nbsp;cizích motivech a&nbsp;zápletkách a&nbsp;není schopen udržet dějovou linku. Asi se&nbsp;to&nbsp;tak sami učili v&nbsp;kurzech tvůrčího psaní, které se&nbsp;začaly objevovat i&nbsp;v&nbsp;Čechách. Kamil si&nbsp;dosud vystačil s&nbsp;článkem jistého filipínského zubaře, který byl zároveň autorem několika bestselerů z&nbsp;lékařského prostředí. Základní radou článku bylo, že&nbsp;před psaním si&nbsp;máme ujasnit, kolik bude kapitol a&nbsp;ve které začne zápletka. To&nbsp;Kamil dělal, ale nakonec to&nbsp;dopadlo vždy jinak. Asi proto dosud žádný bestseler nenapsal.</span></p>
          <hr>
          <p class="chunk" data-nb-ref-number="191" data-nb-words="131" data-nb-chars="821"><span class="idea" data-nb-ref-number="190" id="idea190" data-nb-words="131" data-nb-chars="821">Když se&nbsp;kdysi rozešel s&nbsp;Lucií, pocítil Kamil silnou potřebu ženy. Nemohl vyjít na&nbsp;ulici, aby ho&nbsp;neuváděly všechny ženy a&nbsp;dívky, které potkal, v&nbsp;zoufalství. Bývalo by&nbsp;bylo pro něj lepší, kdyby nikam chodit nemusel. Přišel by&nbsp;však o&nbsp;možnost dívat se&nbsp;na&nbsp;bytosti druhého pohlaví a&nbsp;také musel občas zajít do&nbsp;redakce týdenní přílohy jednoho deníku, protože pouze psaním knih by&nbsp;se&nbsp;neuživil. S&nbsp;Klárou se&nbsp;seznámil, když z&nbsp;nudy navštívil zenové sezení japonského Mistra. Klára se&nbsp;oddávala zenbuddhismu s&nbsp;vášní svých třiadvaceti let a&nbsp;Kamil se&nbsp;navíc strefil do&nbsp;okamžiku, kdy se&nbsp;právě rozešla s&nbsp;Tomášem. Rozhodovala se, zda na&nbsp;rozchod zareaguje fetováním, kouřením trávy, sexuální promiskuitou nebo zenem. Vybrala si&nbsp;zen a&nbsp;skončila u&nbsp;Kamila, protože právě na&nbsp;takovou komplexní osobnost bez manifestních výčitek svědomí měl políčeno.</span></p>
          <p class="chunk" data-nb-ref-number="192" data-nb-words="151" data-nb-chars="924"><span class="idea" data-nb-ref-number="191" id="idea191" data-nb-words="151" data-nb-chars="924">Úkladům svůdce vzdorovala nepřesvědčivě asi tři týdny. Kamil nechtěl všechno najednou, protože z&nbsp;beletrie a&nbsp;intuice věděl, že&nbsp;žena se&nbsp;nesmí cítit ohrožena. Napoprvé spolu vedli dlouhý rozhovor o&nbsp;různých aspektech zenu tak dlouho do&nbsp;noci, že&nbsp;Kláře nezbylo nic jiného než zůstat u&nbsp;spisovatele na&nbsp;přespání. Nedošlo k&nbsp;ničemu, protože Klára dala najevo, že&nbsp;tentokrát ještě ne. Napodruhé přešli od&nbsp;aspektů zenu k&nbsp;tématu partnerských vztahů a&nbsp;sexu. I&nbsp;tentokrát se&nbsp;dala dívka přimět k&nbsp;tomu, aby u&nbsp;Kamila zůstala. Pokrok byl znát v&nbsp;tom, že&nbsp;už&nbsp;nespala v&nbsp;riflích a&nbsp;svetru, což posledně učinila s&nbsp;tvrzením, že&nbsp;je&nbsp;jí&nbsp;pořád zima. Měla jen tričko a&nbsp;půjčila si&nbsp;šortky. Třetí setkání spojili s&nbsp;návštěvou Formanova filmu <em>Lid versus Larry Flynt</em>, který je&nbsp;příjemně naladil. Přesto nebylo Klářino chování ani tentokrát jednoznačné. Po&nbsp;celonočním vzájemném zjišťování situace to&nbsp;již Kamil málem vzdal, když Klára nabyla nových sil a&nbsp;došlo k&nbsp;tomu.</span></p>
          <p class="chunk" data-nb-ref-number="193" data-nb-words="92" data-nb-chars="592"><span class="idea" data-nb-ref-number="192" id="idea192" data-nb-words="92" data-nb-chars="592">Ženská ambivalence představovala pro Kamila ten největší problém. Nikdy si&nbsp;nebyl jist, co&nbsp;ženy vlastně chtějí. Klára mu&nbsp;na&nbsp;to&nbsp;pravila: „Ale to&nbsp;ony samy přece nevědí,“ což mu&nbsp;příliš nepomohlo. Kdysi si&nbsp;dovedl domů jednu medičku, která byla ochotná vypít hodně vína, vést dvojsmyslné řeči, nechat se&nbsp;téměř svléknout, a&nbsp;nakonec odmítla v&nbsp;procesu sbližování pokračovat. Nevěděl, jestli je&nbsp;to&nbsp;provokace, zda něco nepokazil, nezvolil chybný postup, neřekl něco nepatřičného, nebo je&nbsp;ta&nbsp;slečna skutečně pitomá. Na&nbsp;tyto otázky mu&nbsp;nikdo nedal přesnou odpověď a&nbsp;Kamil tušil, že&nbsp;žádná taková neexistuje.</span></p>
          <p class="chunk" data-nb-ref-number="194" data-nb-words="127" data-nb-chars="760"><span class="idea" data-nb-ref-number="193" id="idea193" data-nb-words="127" data-nb-chars="760">„Ty ve&nbsp;skutečnosti žádnou ženu nechceš,“ pravila mu&nbsp;jednou Klára a&nbsp;on si&nbsp;vzpomněl, že&nbsp;přesně tak mu&nbsp;to&nbsp;řekla i&nbsp;ta medička. „Ty ve&nbsp;skutečnosti žádnou holku nechceš.“ Nechápal to, protože v&nbsp;onu chvíli neměl myšlenky na&nbsp;nic jiného než kde konečně nějakou sbalit. Série neúspěšných pokusů ho&nbsp;naplňovala pocitem zoufalství a&nbsp;napadalo ho, že&nbsp;je&nbsp;odsouzen jen k&nbsp;jediné rozkoši, totiž literatuře, což se&nbsp;mu&nbsp;v&nbsp;tomto kontextu ovšem zdálo málo. „Přiznej si,“ pokračovala jedné noci ve&nbsp;své zdrcující kritice Klára, „že ve&nbsp;skutečnosti toužíš spíš po&nbsp;kamarádovi a&nbsp;v&nbsp;každé ženské vidíš jenom kamaráda s&nbsp;dlouhými vlasy, kterého potřebuješ na&nbsp;občasné vyspání. Nesmí ti&nbsp;ale moc překážet v&nbsp;práci, protože kdyby sis měl vybrat mezi prací a&nbsp;ženskou, vybereš si&nbsp;práci. Aspoň na&nbsp;čas.“</span></p>
          <p class="chunk" data-nb-ref-number="195" data-nb-words="91" data-nb-chars="592"><span class="idea" data-nb-ref-number="194" id="idea194" data-nb-words="91" data-nb-chars="592">S&nbsp;Klárou to&nbsp;několik dní vypadalo na&nbsp;docela slušný flirt, kde si&nbsp;oba nebudou nic namlouvat a&nbsp;přistoupí ke&nbsp;vztahu „realisticky“. Klára se&nbsp;ale po&nbsp;nějaké době do&nbsp;Kamila zamilovala, což bylo docela snadné, protože byl chytrý, hodný, pozorný, slušný, roztomilý a&nbsp;budil dojem, že&nbsp;potřebuje jisté minimum mateřské péče. Jeho osobnost měla celou řadu femininních rysů, což způsobovalo, že&nbsp;ženy se&nbsp;v&nbsp;jeho společnosti cítily dobře, pokud neměl zrovna vlnu agresivního dorážení a&nbsp;dobývání. Nejmilejší byl tedy během svých depresivních záchvatů méněcennosti, kdy bylo trávení času s&nbsp;ním skutečnou radostí.</span></p>
          <p class="chunk" data-nb-ref-number="196" data-nb-words="80" data-nb-chars="465"><span class="idea" data-nb-ref-number="195" id="idea195" data-nb-words="80" data-nb-chars="465">Kamil tušil, že&nbsp;se&nbsp;s&nbsp;Klárou jednou zřejmě rozejde, byl si&nbsp;tím občas přímo jist. Nechtělo se&nbsp;mu&nbsp;s&nbsp;tím ale začít samotnému, takže jejich vztah se&nbsp;již táhl přes rok, mnohem déle, než oba na&nbsp;začátku tušili. Vnitřní rozpolcenost Kamilovi ale prospívala jako autorovi, takže dokončil a&nbsp;vydal román <em>Trapné okamžiky</em>, jehož název prozrazoval, jak se&nbsp;tento mladý muž na&nbsp;světě cítí. Teď musel své tenze vyrovnávat psaním <em>Škváru</em> a&nbsp;utěšovat se, že&nbsp;v&nbsp;tomto žánru nemá co&nbsp;ztratit.</span></p>
        </section>
        <section>
          <p class="chunk" data-nb-ref-number="197" data-nb-words="89" data-nb-chars="535"><span class="idea" data-nb-ref-number="196" id="idea196" data-nb-words="89" data-nb-chars="535"><em>Již za&nbsp;časného rána vstupoval Robert Merton do&nbsp;brány městečka. Možná že&nbsp;i&nbsp;výraz městečko byl pro těch pár ulic příliš honosný. Přesto musíme uznat, že&nbsp;domy tu&nbsp;byly docela malebné a&nbsp;také zelené stromy podél ulic dávaly městečku nezvykle přívětivý ráz. V&nbsp;každém případě byl přívětivý vzhled městečka kontrastem k&nbsp;tomu, co&nbsp;nedaleko odtud Robert v&nbsp;noci prožil. Tady mu&nbsp;s&nbsp;největší pravděpodobností nehrozily žádné ocelové bodce, které by&nbsp;na&nbsp;něj někdo vrhal ze&nbsp;stropu, ani mu&nbsp;nikdo nenabízel podezřelé jídlo, od&nbsp;kterého by&nbsp;se&nbsp;odvracel i&nbsp;pes.</em></span></p>
        </section>
        <section>
          <p class="chunk" data-nb-ref-number="198" data-nb-words="59" data-nb-chars="350"><span class="idea" data-nb-ref-number="197" id="idea197" data-nb-words="59" data-nb-chars="350">Kamil si&nbsp;uvědomil, že&nbsp;poprvé v&nbsp;životě se&nbsp;ve&nbsp;svém textu uchyluje k&nbsp;popisu. Uvažoval, zda je&nbsp;popis vhodnou součástí <em>Škváru</em>, a&nbsp;pro jistotu ještě přidal větu: <em>Ptáci na&nbsp;střechách vítali nový den svým lahodným zpěvem jako osamělí pěvci, jejichž publikum se&nbsp;teprve probouzelo do&nbsp;nového jitra.</em> Pak mu&nbsp;to&nbsp;přece jen připadalo příliš pitomé a&nbsp;větu zase škrtnul.</span></p>
        </section>
        <section>
          <p class="chunk" data-nb-ref-number="199" data-nb-words="96" data-nb-chars="583"><span class="idea" data-nb-ref-number="198" id="idea198" data-nb-words="96" data-nb-chars="583"><em>„Děkan Fischer,“ opakoval si&nbsp;Robert stále kolem dokola, aby to&nbsp;jméno nezapomněl. „Děkan Fischer, tak to&nbsp;říkala ta&nbsp;dívka z&nbsp;hostince.“ Měl v&nbsp;úmyslu najít tohoto muže a&nbsp;najít na&nbsp;tom místě&nbsp;– a&nbsp;nakonec i&nbsp;v&nbsp;této pro něj neznámé zemi&nbsp;– aspoň jednoho člověka, se&nbsp;kterým by&nbsp;mohl trochu otevřeněji pohovořit o&nbsp;svém tajemném poslání. Pomalu došel až&nbsp;k&nbsp;velikému baroknímu kostelu se&nbsp;dvěma věžemi, který stál v&nbsp;rohu náměstí. Veliká dvoupatrová budova s&nbsp;důstojnými střešními štíty byla jistě děkanovým sídlem. Na&nbsp;vteřinku zaváhal a&nbsp;potom zabušil velkým bronzovým klepadlem na&nbsp;mohutná dubová vrata.</em></span></p>
          <p class="chunk" data-nb-ref-number="200" data-nb-words="48" data-nb-chars="295"><span class="idea" data-nb-ref-number="199" id="idea199" data-nb-words="48" data-nb-chars="295"><em>Žena, která mu&nbsp;přišla otevřít, připomínala spíše starou dámu z&nbsp;aristokratických kruhů než nějakou farní hospodyni. Chovala se&nbsp;totiž s&nbsp;takovou důstojností, jako by&nbsp;ona sama byla děkanem. (Ostatně se&nbsp;za&nbsp;chvilku ukázalo, že&nbsp;to&nbsp;je&nbsp;jeho sestra, takže tak daleko od&nbsp;pravdy by&nbsp;prvotní dojem ani nebyl.)</em></span></p>
          <p class="chunk" data-nb-ref-number="201" data-nb-words="16" data-nb-chars="101"><span class="idea" data-nb-ref-number="200" id="idea200" data-nb-words="16" data-nb-chars="101"><em>„Koho hledáte?“ položila Robertovi otázku starou jako lidstvo samo. <em>(Viz Nový zákon Jan 18,7 a&nbsp;násl.)</em></em></span></p>
          <p class="chunk" data-nb-ref-number="202" data-nb-words="7" data-nb-chars="46"><span class="idea" data-nb-ref-number="201" id="idea201" data-nb-words="7" data-nb-chars="46"><em>„Chtěl bych mluvit s&nbsp;panem děkanem Fischerem.“</em></span></p>
          <p class="chunk" data-nb-ref-number="203" data-nb-words="26" data-nb-chars="148"><span class="idea" data-nb-ref-number="202" id="idea202" data-nb-words="26" data-nb-chars="148"><em>„Vy nejste zdejší, že?“ zeptala se&nbsp;žena s&nbsp;náznakem podezření v&nbsp;hlase. „Máte jiný přízvuk. A&nbsp;také jsem vás tu&nbsp;nikdy neviděla. Tady se&nbsp;všichni znají.“</em></span></p>
          <p class="chunk" data-nb-ref-number="204" data-nb-words="22" data-nb-chars="116"><span class="idea" data-nb-ref-number="203" id="idea203" data-nb-words="22" data-nb-chars="116"><em>„Mám tady ve&nbsp;městě, či&nbsp;lépe řečeno kousek za&nbsp;městem, nějaké poslání. Myslím, že&nbsp;by&nbsp;mi&nbsp;s&nbsp;tím mohl pan děkan poradit.“</em></span></p>
          <p class="chunk" data-nb-ref-number="205" data-nb-words="71" data-nb-chars="465"><span class="idea" data-nb-ref-number="204" id="idea204" data-nb-words="71" data-nb-chars="465"><em>Žena vpustila Roberta dál a&nbsp;uvedla ho&nbsp;širokou tmavou chodbou, jejíž stěny byly pokryty nesčetnými barokními obrazy, do&nbsp;jakéhosi salonu. Robert se&nbsp;posadil do&nbsp;vyřezávaného křesla a&nbsp;prohlížel si&nbsp;místnost. Pokud všechno zde nechal zařizovat sám děkan Fischer, muselo se&nbsp;jednat o&nbsp;muže vytříbeného vkusu. Vtom již děkan vcházel do&nbsp;dveří. Byl to&nbsp;muž budící již svým důstojným vzhledem respekt a&nbsp;jeho pohled prozrazoval značnou a&nbsp;praktickou inteligenci a&nbsp;životní zkušenost.</em></span></p>
          <p class="chunk" data-nb-ref-number="206" data-nb-words="24" data-nb-chars="144"><span class="idea" data-nb-ref-number="205" id="idea205" data-nb-words="24" data-nb-chars="144"><em>„Musíte mě&nbsp;omluvit, měl jsem nějaké naléhavé jednání ve&nbsp;městě. Nemívám tu&nbsp;často hosty, takže většinou domů moc nespěchám. Co&nbsp;vás k&nbsp;nám přivádí?“</em></span></p>
          <p class="chunk" data-nb-ref-number="207" data-nb-words="17" data-nb-chars="99"><span class="idea" data-nb-ref-number="206" id="idea206" data-nb-words="17" data-nb-chars="99"><em>Robert mu&nbsp;nejdříve řekl, jak se&nbsp;dostal k&nbsp;jeho jménu, a&nbsp;potom začal postupně připojovat celý příběh.</em></span></p>
          <p class="chunk" data-nb-ref-number="208" data-nb-words="96" data-nb-chars="596"><span class="idea" data-nb-ref-number="207" id="idea207" data-nb-words="96" data-nb-chars="596"><em>„Z&nbsp;toho, co&nbsp;vám řeknu, mi&nbsp;nemusíte, pane děkane, věřit ani slovo. Nemohu důvěryhodnost svého vyprávění doložit vůbec ničím. Pokud je&nbsp;však na&nbsp;tom, co&nbsp;vám sdělím, aspoň něco pravdy, jistě to&nbsp;jako zdejší člověk poznáte. Nebudu vám toho o&nbsp;sobě vyprávět mnoho. Dejme tomu, že&nbsp;jsem něco jako majitel malé londýnské kanceláře, která se&nbsp;zabývá řešením jistých delikátních záležitostí. Takových, které mají co&nbsp;do&nbsp;činění s&nbsp;věcmi, o&nbsp;které se&nbsp;většinou zajímá policie. Jedná se&nbsp;však o&nbsp;takové záležitosti, s&nbsp;kterými se&nbsp;postižení lidé, řekněme klidně i&nbsp;oběti, nechtějí na&nbsp;policii obracet, přinejmenším ne&nbsp;hned.“</em></span></p>
          <p class="chunk" data-nb-ref-number="209" data-nb-words="17" data-nb-chars="103"><span class="idea" data-nb-ref-number="208" id="idea208" data-nb-words="17" data-nb-chars="103"><em>Zde děkan Roberta na&nbsp;okamžik zarazil: „Chcete tedy říci, pokud se&nbsp;nemýlím, že&nbsp;jste něco jako detektiv?“</em></span></p>
          <p class="chunk" data-nb-ref-number="210" data-nb-words="74" data-nb-chars="448"><span class="idea" data-nb-ref-number="209" id="idea209" data-nb-words="74" data-nb-chars="448"><em>Robert se&nbsp;pousmál. „Nemám takové označení rád. Lidé si&nbsp;pod ním mohou představovat něco fantastického či&nbsp;nebezpečného. Ne&nbsp;vždy tomu tak musí být. Pravda, ani ne&nbsp;před měsícem se&nbsp;mi&nbsp;poštěstilo být jednou přepaden odpůrci mých milých klientů a&nbsp;podruhé mi&nbsp;zase někdo vhodil do&nbsp;chodby před mou kanceláří pekelný stroj. To&nbsp;jsou však všechno jen nepohodlné lapálie, se&nbsp;kterými je&nbsp;nutno počítat a&nbsp;které se&nbsp;ostatně nepřihodí častěji než jen párkrát do&nbsp;roka.“</em></span></p>
          <p class="chunk" data-nb-ref-number="211" data-nb-words="18" data-nb-chars="110"><span class="idea" data-nb-ref-number="210" id="idea210" data-nb-words="18" data-nb-chars="110"><em>„Jistě i&nbsp;to stačí, abyste se&nbsp;moc nenudil,“ prohodil děkan a&nbsp;zapálil si&nbsp;s&nbsp;labužnickým výrazem obrovský doutník.</em></span></p>
          <p class="chunk" data-nb-ref-number="212" data-nb-words="36" data-nb-chars="223"><span class="idea" data-nb-ref-number="211" id="idea211" data-nb-words="36" data-nb-chars="223"><em>„To rozhodně. Ale vrátím se&nbsp;k&nbsp;tomu, co&nbsp;mě&nbsp;sem přivádí. Během několika posledních měsíců došlo v&nbsp;Londýně k&nbsp;několika událostem, které spolu zdánlivě nesouvisejí. Prostě, abych to&nbsp;řekl přímo, ztrácejí se&nbsp;nám v&nbsp;metropoli lidé.“</em></span></p>
          <p class="chunk" data-nb-ref-number="213" data-nb-words="6" data-nb-chars="40"><span class="idea" data-nb-ref-number="212" id="idea212" data-nb-words="6" data-nb-chars="40"><em>„To se&nbsp;stává,“ podotkl nevzrušeně děkan.</em></span></p>
          <p class="chunk" data-nb-ref-number="214" data-nb-words="22" data-nb-chars="130"><span class="idea" data-nb-ref-number="213" id="idea213" data-nb-words="22" data-nb-chars="130"><em>„Jistě. V&nbsp;Londýně se&nbsp;však ztrácejí mladí lidé z&nbsp;vysokých kruhů. Abych byl přesnější, jsou to&nbsp;všechno mladí muži něco přes dvacet.“</em></span></p>
          <p class="chunk" data-nb-ref-number="215" data-nb-words="68" data-nb-chars="417"><span class="idea" data-nb-ref-number="214" id="idea214" data-nb-words="68" data-nb-chars="417"><em>„Dovedu si&nbsp;představit mnoho dobrých důvodů, proč chce nějaký mladý muž zmizet a&nbsp;nezanechá po&nbsp;sobě ani stopu. Já&nbsp;sám jsem byl několikrát v&nbsp;pokušení učinit totéž a&nbsp;to i&nbsp;přesto, že&nbsp;nejsem mladý muž z&nbsp;Londýna. Naposledy včera, když tu&nbsp;byl čajový dýchánek jistých vznešených dam, které připravovaly dobročinný bazar. Ujišťuji vás, že&nbsp;vaše vlast nemá kolonii tak vzdálenou, kde bych se&nbsp;před nimi cítil dostatečně bezpečný.“</em></span></p>
          <p class="chunk" data-nb-ref-number="216" data-nb-words="20" data-nb-chars="120"><span class="idea" data-nb-ref-number="215" id="idea215" data-nb-words="20" data-nb-chars="120"><em>„Věřím vám to&nbsp;z&nbsp;celého srdce,“ souhlasil Robert. „Přesto se&nbsp;domnívám, že&nbsp;mezi těmito mladíky a&nbsp;vámi jsou jisté rozdíly.“</em></span></p>
          <p class="chunk" data-nb-ref-number="217" data-nb-words="5" data-nb-chars="41"><span class="idea" data-nb-ref-number="216" id="idea216" data-nb-words="5" data-nb-chars="41"><em>„To nepochybně,“ souhlasil děkan ochotně.</em></span></p>
          <p class="chunk" data-nb-ref-number="218" data-nb-words="32" data-nb-chars="214"><span class="idea" data-nb-ref-number="217" id="idea217" data-nb-words="32" data-nb-chars="214"><em>„Předně nezmizeli tak úplně beze stop. Tak například jednoho viděli naposled v&nbsp;okamžiku, kdy nastupoval do&nbsp;bryčky a&nbsp;udával fiakristovi jako cíl nádraží. Buď tedy někoho na&nbsp;nádraží očekával, nebo hodlal odcestovat.“</em></span></p>
          <p class="chunk" data-nb-ref-number="219" data-nb-words="27" data-nb-chars="176"><span class="idea" data-nb-ref-number="218" id="idea218" data-nb-words="27" data-nb-chars="176"><em>„Měl zavazadlo?“ zeptal se&nbsp;děkan věcně. „Já sám bych bez zavazadla nikdy neodcestoval a&nbsp;to ani tehdy, kdybych měl opouštět ohroženou Sodomu nebo snad Pompeje zavalované lávou.“</em></span></p>
          <p class="chunk" data-nb-ref-number="220" data-nb-words="51" data-nb-chars="283"><span class="idea" data-nb-ref-number="219" id="idea219" data-nb-words="51" data-nb-chars="283"><em>„O&nbsp;zavazadle bohužel nikdo nic neví, a&nbsp;pokud ho&nbsp;onen muž měl, zmizelo i&nbsp;s&nbsp;ním. A&nbsp;mohu vám říci odpovědně, že&nbsp;ten mládenec pocházel z&nbsp;vysoce postaveného rodu. S&nbsp;těmi ostatními to&nbsp;bylo podobné. Dva další zmizeli jako pára za&nbsp;úsvitu a&nbsp;jednoho zahlédli, jak zabočuje za&nbsp;roh jedné ulice.“</em></span></p>
          <p class="chunk" data-nb-ref-number="221" data-nb-words="10" data-nb-chars="60"><span class="idea" data-nb-ref-number="220" id="idea220" data-nb-words="10" data-nb-chars="60"><em>„Jistě ta&nbsp;ulice směřovala k&nbsp;nádraží,“ hádal muž s&nbsp;doutníkem.</em></span></p>
          <p class="chunk" data-nb-ref-number="222" data-nb-words="78" data-nb-chars="430"><span class="idea" data-nb-ref-number="221" id="idea221" data-nb-words="78" data-nb-chars="430"><em>„Téměř. Je&nbsp;v&nbsp;ní velké stanoviště fiakrů. Něco více stop nám zůstalo po&nbsp;těch dvou dalších. Jeden poslal zničehonic pár dní po&nbsp;svém zmizení lístek z&nbsp;Evropy. Svěřuje se&nbsp;v&nbsp;něm své tajné snoubence&nbsp;– ta&nbsp;zase pochází z&nbsp;poměrně nízko postavených kruhů, abyste rozuměl&nbsp;– že&nbsp;jede na&nbsp;jakýsi zámek, kde se&nbsp;rozhodne o&nbsp;jeho budoucnosti. To&nbsp;se&nbsp;také pravděpodobně stalo, protože to&nbsp;byla poslední zpráva o&nbsp;něm a&nbsp;od té&nbsp;doby již asi tři měsíce nic.“</em></span></p>
          <p class="chunk" data-nb-ref-number="223" data-nb-words="5" data-nb-chars="30"><span class="idea" data-nb-ref-number="222" id="idea222" data-nb-words="5" data-nb-chars="30"><em>„Odkud byl ten lístek poslán?“</em></span></p>
          <p class="chunk" data-nb-ref-number="224" data-nb-words="48" data-nb-chars="292"><span class="idea" data-nb-ref-number="223" id="idea223" data-nb-words="48" data-nb-chars="292"><em>„Snad neprozradím příliš mnoho, když řeknu, že&nbsp;to&nbsp;bylo z&nbsp;hlavního města této země. Víc ani prozradit nemohu, protože víc ani nevím. Kdyby se&nbsp;ona zoufalá dáma neobrátila shodou okolností na&nbsp;mě&nbsp;stejně jako rodina dotyčného, nedal bych si&nbsp;to&nbsp;nikdy dohromady. Někdy mi&nbsp;aspoň trochu přeje štěstí.“</em></span></p>
          <p class="chunk" data-nb-ref-number="225" data-nb-words="20" data-nb-chars="135"><span class="idea" data-nb-ref-number="224" id="idea224" data-nb-words="20" data-nb-chars="135"><em>„Možná že&nbsp;uniká právě před tou snoubenkou,“ navrhl děkan, kterému ještě nevymizel z&nbsp;paměti silný zážitek z&nbsp;včerejšího čajového večírku.</em></span></p>
          <p class="chunk" data-nb-ref-number="226" data-nb-words="33" data-nb-chars="198"><span class="idea" data-nb-ref-number="225" id="idea225" data-nb-words="33" data-nb-chars="198"><em>„To sotva. Spíše rukopis prozrazuje určitou nervozitu a&nbsp;nejistotu. Rozumím trochu lidskému písmu a&nbsp;přesto, že&nbsp;jsem měl onen papír jen na&nbsp;okamžik v&nbsp;rukou, tohle se&nbsp;z&nbsp;něj dalo vyčíst docela bezpečně.“</em></span></p>
          <p class="chunk" data-nb-ref-number="227" data-nb-words="20" data-nb-chars="129"><span class="idea" data-nb-ref-number="226" id="idea226" data-nb-words="20" data-nb-chars="129"><em>„Takže nám zbývá ještě jeden zmizelý mladý aristokrat. Nechal jste si&nbsp;ho&nbsp;až&nbsp;nakonec, takže jeho stopa bude jistě nejzajímavější.“</em></span></p>
          <p class="chunk" data-nb-ref-number="228" data-nb-words="36" data-nb-chars="224"><span class="idea" data-nb-ref-number="227" id="idea227" data-nb-words="36" data-nb-chars="224"><em>„Tipujete správně, pane děkane. Po&nbsp;něm nám zůstala dokonce mapa. Na&nbsp;té&nbsp;mapě je&nbsp;zakreslená cesta, která vede až&nbsp;sem, do&nbsp;tohoto města. Posledním bodem cesty je&nbsp;nádraží, kolem kterého si&nbsp;onen ne­šťastník udělal tužkou kroužek.“</em></span></p>
          <p class="chunk" data-nb-ref-number="229" data-nb-words="12" data-nb-chars="73"><span class="idea" data-nb-ref-number="228" id="idea228" data-nb-words="12" data-nb-chars="73"><em>„Proč nešťastník?“ zeptal se&nbsp;děkan. „V&nbsp;tomto městě se&nbsp;žije docela dobře.“</em></span></p>
          <p class="chunk" data-nb-ref-number="230" data-nb-words="50" data-nb-chars="284"><span class="idea" data-nb-ref-number="229" id="idea229" data-nb-words="50" data-nb-chars="284"><em>„Řekl jste: žije, pane děkane. Já&nbsp;se&nbsp;obávám, že&nbsp;nikdo z&nbsp;těch lidí již naživu být nemusí. Nemám pro to&nbsp;sice žádný doklad, ale jejich zmizení je&nbsp;naprosté, a&nbsp;pokud lze soudit podle zpráv o&nbsp;jejich předchozím způsobu života, dlouho by&nbsp;bez města a&nbsp;jeho ruchu nevydrželi, pokud mi&nbsp;rozumíte.“</em></span></p>
          <p class="chunk" data-nb-ref-number="231" data-nb-words="54" data-nb-chars="327"><span class="idea" data-nb-ref-number="230" id="idea230" data-nb-words="54" data-nb-chars="327"><em>„Tak si&nbsp;to&nbsp;můžeme shrnout,“ pochopil děkan svoji úlohu. „Všichni jsou stejného věku a&nbsp;původu, zmizeli během posledních měsíců v&nbsp;Londýně, o&nbsp;některých z&nbsp;nich víme, že&nbsp;se&nbsp;chystali odcestovat, či&nbsp;již odcestovali a&nbsp;cesta aspoň jednoho z&nbsp;nich vedla sem. Nejspíše ovšem všech. A&nbsp;také se&nbsp;tam vyskytovalo slovo zámek, pokud se&nbsp;nepletu.“</em></span></p>
          <p class="chunk" data-nb-ref-number="232" data-nb-words="5" data-nb-chars="33"><span class="idea" data-nb-ref-number="231" id="idea231" data-nb-words="5" data-nb-chars="33"><em>„Ano, zámek,“ řekl Robert Merton.</em></span></p>
          <p class="chunk" data-nb-ref-number="233" data-nb-words="28" data-nb-chars="183"><span class="idea" data-nb-ref-number="232" id="idea232" data-nb-words="28" data-nb-chars="183"><em>Děkan chvíli zamyšleně otáčel v&nbsp;prstech doutníkem a&nbsp;potom prohodil: „Zámek je&nbsp;taková zdejší mimořádnost. Víte, lidé se&nbsp;mu&nbsp;obvykle vyhýbají. Málokdo se&nbsp;k&nbsp;němu přibližuje, když nemusí.“</em></span></p>
          <p class="chunk" data-nb-ref-number="234" data-nb-words="1" data-nb-chars="7"><span class="idea" data-nb-ref-number="233" id="idea233" data-nb-words="1" data-nb-chars="7"><em>„Proč?“</em></span></p>
          <p class="chunk" data-nb-ref-number="235" data-nb-words="47" data-nb-chars="268"><span class="idea" data-nb-ref-number="234" id="idea234" data-nb-words="47" data-nb-chars="268"><em>„Tamní pán, hrabě Badensdorf, nemá mezi lidmi nejlepší pověst. Je&nbsp;to&nbsp;už&nbsp;stařec a&nbsp;velký podivín. Myslím, že&nbsp;to&nbsp;nemá, jak bych tak řekl, v&nbsp;hlavě všechno v&nbsp;pořádku. Své stáří asi nenese zrovna s&nbsp;klidem aristokrata. Mezi prostým lidem se&nbsp;také říká, že&nbsp;je&nbsp;hrabě lidožrout.“</em></span></p>
          <p class="chunk" data-nb-ref-number="236" data-nb-words="10" data-nb-chars="64"><span class="idea" data-nb-ref-number="235" id="idea235" data-nb-words="10" data-nb-chars="64"><em>„To je&nbsp;možné. Je&nbsp;to&nbsp;však pravděpodobné?“ vyzvídal Robert Merton.</em></span></p>
          <p class="chunk" data-nb-ref-number="237" data-nb-words="114" data-nb-chars="669"><span class="idea" data-nb-ref-number="236" id="idea236" data-nb-words="114" data-nb-chars="669"><em>„Určitě není. Jakmile si&nbsp;prostý lid udělá nějaký názor, můžete vzít jed na&nbsp;to, že&nbsp;je&nbsp;to&nbsp;úplně jinak. Navíc si&nbsp;vyprávějí ještě jiné historky. Zdejší rolníci například věří tomu, že&nbsp;po&nbsp;setmění se&nbsp;lze na&nbsp;poli setkat s&nbsp;ohnivou babou, která může sežehnout nevěrného manžela, kdyby se&nbsp;na&nbsp;mezi oddával něčemu nedovolenému s&nbsp;děvečkou. Původně jsem si&nbsp;myslel, že&nbsp;je&nbsp;to&nbsp;takové hospodské tlachání, ale pak se&nbsp;ukázalo, že&nbsp;ti&nbsp;hlupáčci tomu věří. Já&nbsp;jim to&nbsp;nevyvracím. I&nbsp;lidové pověsti mohou být svým způsobem prospěšné pro obecnou morálku, pokud se&nbsp;zrovna nejedná o&nbsp;zde oblíbené mínění, že&nbsp;sedmá sklenička kořalky bystří rozum. Když už&nbsp;dělají takové věci, ať&nbsp;se&nbsp;při tom aspoň bojí.“</em></span></p>
          <p class="chunk" data-nb-ref-number="238" data-nb-words="29" data-nb-chars="156"><span class="idea" data-nb-ref-number="237" id="idea237" data-nb-words="29" data-nb-chars="156"><em>„My ale víme, že&nbsp;v&nbsp;zámku možná zmizelo několik lidí. Ať&nbsp;už&nbsp;je&nbsp;snědl hrabě nebo kdokoli jiný, mělo by&nbsp;se&nbsp;jejich zmizení objasnit. Bez toho se&nbsp;zpět nevrátím.“</em></span></p>
          <p class="chunk" data-nb-ref-number="239" data-nb-words="59" data-nb-chars="341"><span class="idea" data-nb-ref-number="238" id="idea238" data-nb-words="59" data-nb-chars="341"><em>Děkan jen mávl rukou. „Chápu to. Já&nbsp;si&nbsp;ostatně nemyslím, že&nbsp;by&nbsp;hrabě měl takové chutě. Pokud má&nbsp;nějaké nectnosti, o&nbsp;kterých se&nbsp;s&nbsp;jistotou díky dobré paměti starousedlíků ví, mladých mužů se&nbsp;nikterak netýkají. V&nbsp;každém případě si&nbsp;dávejte pozor. S&nbsp;podivíny je&nbsp;nejlépe nic nemít. Pokud bych pro vás mohl přesto něco udělat, jsem vám k&nbsp;službám.“</em></span></p>
          <p class="chunk" data-nb-ref-number="240" data-nb-words="80" data-nb-chars="466"><span class="idea" data-nb-ref-number="239" id="idea239" data-nb-words="80" data-nb-chars="466"><em>Robert děkoval osudu za&nbsp;to, že&nbsp;nalezl v&nbsp;této divné zemi a&nbsp;podivném kraji aspoň jednoho spojence. Nic nepotřeboval v&nbsp;takové chvíli více, než aby se&nbsp;mohl trochu opřít o&nbsp;někoho, kdo je&nbsp;znalý místních poměrů. Děkan byl muž diskrétní a&nbsp;– jak se&nbsp;ukázalo&nbsp;– mohl celému pátrání prospět. Když se&nbsp;loučili, zastavil se&nbsp;kněz náhle u&nbsp;staré a&nbsp;velké knihovny z&nbsp;vyřezávaného dřeva, chvilku pátravě zkoumal její obsah a&nbsp;potom podal Robertovi opotřebovanou knihu vázanou v&nbsp;hnědé kůži.</em></span></p>
          <p class="chunk" data-nb-ref-number="241" data-nb-words="102" data-nb-chars="568"><span class="idea" data-nb-ref-number="240" id="idea240" data-nb-words="102" data-nb-chars="568"><em>„Tohle si&nbsp;vemte. Víc pro vás zatím asi udělat nemohu. Je&nbsp;to&nbsp;kniha o&nbsp;zámku, kterou mi&nbsp;kdysi věnovala stará hraběnka, ještě než se&nbsp;před deseti lety odebrala na&nbsp;věčnost. Najdete tam popis komnat, uměleckých děl a&nbsp;také podzemních prostor. Asi ne&nbsp;všech, neboť podzemí zámku je&nbsp;prý obrovské, ale aspoň něco. Když se&nbsp;hrabě asi před třemi lety dověděl, že&nbsp;knihu mám, chtěl ji&nbsp;ode mne koupit za&nbsp;jakoukoli cenu. Odmítl jsem to&nbsp;a&nbsp;vymluvil se, že&nbsp;přesně nevím, kde ji&nbsp;mám. Měl jsem jakési tušení, že&nbsp;bych ji&nbsp;mohl ještě někdy potřebovat. A&nbsp;také si&nbsp;myslím, že&nbsp;dárky se&nbsp;neprodávají.“</em></span></p>
        </section>
        <section>
          <p class="chunk" data-nb-ref-number="242" data-nb-words="93" data-nb-chars="592"><span class="idea" data-nb-ref-number="241" id="idea241" data-nb-words="93" data-nb-chars="592">Kamil byl rovněž šťastný, že&nbsp;na&nbsp;scénu uvedl děkana. Dokonalý Robert by&nbsp;se&nbsp;mu&nbsp;musel časem úplně zprotivit. Dostal jenom trochu strach, že&nbsp;se&nbsp;mu&nbsp;časem děkan Fischer promění v&nbsp;Chestertonova otce Browna a&nbsp;přeroste hlavnímu hrdinovi přes hlavu. Byl ochoten tomu zabránit za&nbsp;každou cenu, ačkoliv již upustil od&nbsp;původního záměru učinit z&nbsp;děkana komickou postavu, která bude odlehčovat děj. Prozatím se&nbsp;rozhodl žádnou komickou postavu nevytvořit a&nbsp;počkat, co&nbsp;to&nbsp;udělá. Teď bylo však nutno vyrovnat poklidnou sedánku v&nbsp;děkanově pracovně něčím vzrušivým. Pět vteřin uvažoval a&nbsp;hned pokračoval ve&nbsp;psaní.</span></p>
        </section>
        <section>
          <p class="chunk" data-nb-ref-number="243" data-nb-words="109" data-nb-chars="627"><span class="idea" data-nb-ref-number="242" id="idea242" data-nb-words="109" data-nb-chars="627"><em>Robert si&nbsp;knihu zasunul do&nbsp;zavazadla, ještě než vyšel na&nbsp;ulici. Nedělal si&nbsp;iluze o&nbsp;tom, že&nbsp;lidé spojení s&nbsp;hostinskými Gruberovými po&nbsp;něm nebudou pátrat a&nbsp;pokoušet se&nbsp;ho&nbsp;za&nbsp;každou cenu najít. Byl odhodlán splnit svůj úkol co&nbsp;nejdříve a&nbsp;do té&nbsp;doby měnit místo svého pobytu tak rychle, jak jen to&nbsp;bude možné. Vzpomněl si&nbsp;několikrát na&nbsp;to, jak ho&nbsp;chtěl vozka zavést ihned k&nbsp;zámku ještě ten večer, kdy vysedl z&nbsp;vlaku. Nějakým způsobem tedy na&nbsp;zámku věděli, že&nbsp;přijede. Zda by&nbsp;jejich pohostinnost byla příjemná, o&nbsp;tom si&nbsp;mohl učinit představu podle hostince. Velké nadšení v&nbsp;něm zatím způsob zdejšího zacházení s&nbsp;cizinci nevzbuzoval.</em></span></p>
          <p class="chunk" data-nb-ref-number="244" data-nb-words="141" data-nb-chars="786"><span class="idea" data-nb-ref-number="243" id="idea243" data-nb-words="141" data-nb-chars="786"><em>Vydal se&nbsp;jednou z&nbsp;bočních uliček&nbsp;– na&nbsp;hlavní se&nbsp;nechtěl raději moc ukazovat&nbsp;– a&nbsp;hledal vhodné místo, kde by&nbsp;si&nbsp;mohl na&nbsp;chvilku odpočinout. Rozhodl se, že&nbsp;si&nbsp;vybere hostinec co&nbsp;nejméně připomínající dům Gruberů a&nbsp;že v&nbsp;něm nezůstane déle než jednu noc. Když přešel asi tři ulice, měl dojem, že&nbsp;za&nbsp;ním někdo jde a&nbsp;sleduje ho. Nemohl si&nbsp;tím být jist, ale měl takový pocit a&nbsp;ten se&nbsp;stále stupňoval. Několikrát se&nbsp;prudce ohlédl, a&nbsp;zdálo se&nbsp;mu, že&nbsp;vždy někde za&nbsp;rohem rychle zmizel nějaký stín či&nbsp;mihl se&nbsp;kus látky. Vklouzl do&nbsp;jednoho průchodu a&nbsp;chvilku čekal. Potom z&nbsp;něj najednou vyšel a&nbsp;vydal se&nbsp;opačným směrem. Proti němu vykročil zpoza rohu velmi ošklivý mladík se&nbsp;znetvořenou tváří. Když spatřil Roberta, který šel zničehonic proti němu, zjevně se&nbsp;polekal a&nbsp;zmizel v&nbsp;nejbližších vratech.</em></span></p>
          <p class="chunk" data-nb-ref-number="245" data-nb-words="122" data-nb-chars="794"><span class="idea" data-nb-ref-number="244" id="idea244" data-nb-words="122" data-nb-chars="794"><em>Roberta posedla jistá netrpělivost. Rozhodl se&nbsp;úlohy obrátit. Již častokrát v&nbsp;minulosti se&nbsp;mu&nbsp;vyplatilo, když zmátl své protivníky nečekanou změnou taktiky. Nyní tedy hodlal vyměnit roli pronásledovaného za&nbsp;pronásledovatele. Chvilku zaváhal před vraty, nahlédl dokonce i&nbsp;škvírou dovnitř, zda snad bezprostředně za&nbsp;nimi ošklivec nečíhá, a&nbsp;potom vklouzl dovnitř. Krátkou chodbou se&nbsp;dostal na&nbsp;velký dvůr, kde se&nbsp;rozhlédl. Neznámý pronásledovatel stačil před jeho zraky seskočit kamsi za&nbsp;zeď. Robert se&nbsp;na&nbsp;ni&nbsp;vyhoupl. Objevila se&nbsp;před ním spleť dvorků a&nbsp;zahrádek. Některé z&nbsp;nich byly velmi zanedbané a&nbsp;zarostlé křovím, bylo tu&nbsp;vidět mnoho kůlen a&nbsp;navršeného dřeva a&nbsp;zplanělých ovocných stromů. Mladík se&nbsp;mohl skrývat kdekoli. Vtom zahlédl Robert v&nbsp;jednom dvorku pohyb, neznámý se&nbsp;dal znovu na&nbsp;útěk.</em></span></p>
          <p class="chunk" data-nb-ref-number="246" data-nb-words="66" data-nb-chars="394"><span class="idea" data-nb-ref-number="245" id="idea245" data-nb-words="66" data-nb-chars="394"><em>Sledování bylo velmi obtížné, ale Robert byl rozhodnut v&nbsp;něm pokračovat. Bylo mu&nbsp;jasné, že&nbsp;by&nbsp;onoho chorobně vyhlížejícího muže snadno přemohl. A&nbsp;tak přestože byl obtížen zavazadlem, naštěstí poměrně nevelkým, seskočil ze&nbsp;zdi a&nbsp;rozběhl se&nbsp;ze&nbsp;všech sil. Robert byl dobrý běžec a&nbsp;málokdo se&nbsp;mu&nbsp;mohl rovnat. Často musel běžet jako o&nbsp;život a&nbsp;můžeme klidně poznamenat, že&nbsp;občas skutečně o&nbsp;život šlo.</em></span></p>
        </section>
        <section>
          <p class="chunk" data-nb-ref-number="247" data-nb-words="115" data-nb-chars="651"><span class="idea" data-nb-ref-number="246" id="idea246" data-nb-words="115" data-nb-chars="651">U&nbsp;zmínky o&nbsp;běhu se&nbsp;Kamil zamyslel. Při hodinách tělesné výchovy běhali žáci kilometr nebo i&nbsp;tři kilometry a&nbsp;nikoho nezajímalo, že&nbsp;při tom mohou vypustit duši. On&nbsp;sám měl po&nbsp;několika set metrech pocit, že&nbsp;brzo zemře na&nbsp;infarkt, přestože byl poměrně štíhlý a&nbsp;běh mu&nbsp;dělal jistě menší potíže než jeho otylým vrstevníkům. Již jako dítě se&nbsp;tedy Kamil rozhodl, že&nbsp;se&nbsp;bude živit takovou prací, při které nevstane od&nbsp;stolu, nebude-li zrovna chtít. Protože byl Robert Merton přes všechny výhrady, které k&nbsp;němu Kamil měl, v&nbsp;jistém smyslu jeho dítě, rozhodl se&nbsp;velkomyslně, že&nbsp;ho&nbsp;již nebude dál trápit. Jaký by&nbsp;to&nbsp;byl také škvár, kdyby se&nbsp;v&nbsp;něm pořád jen běhalo.</span></p>
        </section>
        <section>
          <p class="chunk" data-nb-ref-number="248" data-nb-words="145" data-nb-chars="893"><span class="idea" data-nb-ref-number="247" id="idea247" data-nb-words="145" data-nb-chars="893"><em>Běh přes zídky a&nbsp;hromady dřeva začal Robertova protivníka pomalu unavovat. Robert ho&nbsp;chtěl dostihnout co&nbsp;nejdříve, aby ho&nbsp;mohl patřičně zmáčknout ještě předtím, než se&nbsp;zase dostanou na&nbsp;rušnou ulici. Tam by&nbsp;se&nbsp;jednak mohl muž poměrně snadno ztratit, jednak by&nbsp;jejich počínání mohlo vzbudit nemilou pozornost lidí, kteří by&nbsp;se&nbsp;k&nbsp;tomu připletli. Zdálo se, že&nbsp;úmysl se&nbsp;skutečně podaří. Mladík značně ochabl, těžce dýchal a&nbsp;utíkal velmi pomalu. Když pochopil, že&nbsp;neunikne, zastavil a&nbsp;otočil se. Právě v&nbsp;okamžiku, kdy k&nbsp;němu Robert dobíhal, vytáhl najednou dlouhý zakřivený nůž a&nbsp;chtěl svého pronásledovatele bodnout. Robert nebezpečnému nástroji na&nbsp;poslední chvíli uhnul a&nbsp;muž zaútočil znovu. Robertovi se&nbsp;podařilo udeřit mladíka do&nbsp;ruky a&nbsp;tomu nůž vypadl a&nbsp;zaletěl do&nbsp;křoví. Další ranou Robert svou oběť srazil k&nbsp;zemi a&nbsp;klekl si&nbsp;celou vahou na&nbsp;něj. Mužík jenom nenávistně kroutil očima a&nbsp;chroptěl.</em></span></p>
          <p class="chunk" data-nb-ref-number="249" data-nb-words="30" data-nb-chars="177"><span class="idea" data-nb-ref-number="248" id="idea248" data-nb-words="30" data-nb-chars="177"><em>„Tak copak to, že&nbsp;nás pán sledoval?“ začal Robert výslech s&nbsp;ironií jemu vlastní. Muž nic neodpovídal, jenom se&nbsp;zuřivě a&nbsp;se stopami zbabělosti v&nbsp;očích díval na&nbsp;svého přemožitele.</em></span></p>
          <p class="chunk" data-nb-ref-number="250" data-nb-words="5" data-nb-chars="26"><span class="idea" data-nb-ref-number="249" id="idea249" data-nb-words="5" data-nb-chars="26"><em>„Tak mluv, kdo tě&nbsp;poslal?“</em></span></p>
          <p class="chunk" data-nb-ref-number="251" data-nb-words="5" data-nb-chars="40"><span class="idea" data-nb-ref-number="250" id="idea250" data-nb-words="5" data-nb-chars="40"><em>„Nikdo,“ zasyčel mladík podle očekávání.</em></span></p>
          <p class="chunk" data-nb-ref-number="252" data-nb-words="10" data-nb-chars="55"><span class="idea" data-nb-ref-number="251" id="idea251" data-nb-words="10" data-nb-chars="55"><em>„Ale nepovídej. A&nbsp;proč jsi tedy přede mnou tak utíkal?“</em></span></p>
          <p class="chunk" data-nb-ref-number="253" data-nb-words="20" data-nb-chars="121"><span class="idea" data-nb-ref-number="252" id="idea252" data-nb-words="20" data-nb-chars="121"><em>„Myslel jsem, že&nbsp;mě&nbsp;chcete přepadnout,“ začal mladík nabývat sebevědomí. „Tak jsem se&nbsp;dal do&nbsp;běhu. Jenom jsem se&nbsp;bránil.“</em></span></p>
          <p class="chunk" data-nb-ref-number="254" data-nb-words="11" data-nb-chars="60"><span class="idea" data-nb-ref-number="253" id="idea253" data-nb-words="11" data-nb-chars="60"><em>„Když jsi tak nevinný, proč za&nbsp;mnou slídíš už&nbsp;několik ulic?“</em></span></p>
          <p class="chunk" data-nb-ref-number="255" data-nb-words="18" data-nb-chars="86"><span class="idea" data-nb-ref-number="254" id="idea254" data-nb-words="18" data-nb-chars="86"><em>„To se&nbsp;vám asi jenom zdá, pane. Jdu si&nbsp;za&nbsp;svými věcmi a&nbsp;vás si&nbsp;přitom vůbec nevšímám.“</em></span></p>
          <p class="chunk" data-nb-ref-number="256" data-nb-words="18" data-nb-chars="90"><span class="idea" data-nb-ref-number="255" id="idea255" data-nb-words="18" data-nb-chars="90"><em>„To si&nbsp;myslím, že&nbsp;si&nbsp;jdeš za&nbsp;svými věcmi, jenomže mě&nbsp;si&nbsp;přitom všímáš víc, než je&nbsp;zdrávo.“</em></span></p>
          <p class="chunk" data-nb-ref-number="257" data-nb-words="26" data-nb-chars="140"><span class="idea" data-nb-ref-number="256" id="idea256" data-nb-words="26" data-nb-chars="140"><em>„Mýlíte se. A&nbsp;vůbec byste měl být tak laskav a&nbsp;pustit mě. Jinak byste se&nbsp;mohl dostat do&nbsp;velkých problémů. Mohl bych na&nbsp;vás zavolat policii.“</em></span></p>
          <p class="chunk" data-nb-ref-number="258" data-nb-words="14" data-nb-chars="84"><span class="idea" data-nb-ref-number="257" id="idea257" data-nb-words="14" data-nb-chars="84"><em>„Ale, ale,“ divil se&nbsp;naoko Robert. „Což takhle, kdybychom teď šli na&nbsp;policii spolu?“</em></span></p>
          <p class="chunk" data-nb-ref-number="259" data-nb-words="20" data-nb-chars="131"><span class="idea" data-nb-ref-number="258" id="idea258" data-nb-words="20" data-nb-chars="131"><em>„Víte sám, že&nbsp;to&nbsp;neuděláte,“ posmíval se&nbsp;ošklivec již zcela nepokrytě. „Přece nebudete mluvit o&nbsp;věcech, o&nbsp;kterých mluvit nechcete.“</em></span></p>
          <p class="chunk" data-nb-ref-number="260" data-nb-words="71" data-nb-chars="413"><span class="idea" data-nb-ref-number="259" id="idea259" data-nb-words="71" data-nb-chars="413"><em>V&nbsp;tom měl mladík bohužel pravdu. Bylo na&nbsp;něm sice vidět, že&nbsp;rozumu moc nepobral, ale jeho páni mu&nbsp;asi vysvětlili, že&nbsp;Robert nemá zájem na&nbsp;tom, aby se&nbsp;příliš zapletl s&nbsp;místními úřady. Mohlo by&nbsp;to&nbsp;ohrozit jeho poslání a&nbsp;nakonec by&nbsp;možná sám vzbudil jisté podezření, neboť u&nbsp;úředníků se&nbsp;dalo očekávat, že&nbsp;budou poněkud mdlého rozumu jako téměř všichni úředníci na&nbsp;celém světě. Něco takového nemohl Robert potřebovat.</em></span></p>
          <p class="chunk" data-nb-ref-number="261" data-nb-words="105" data-nb-chars="614"><span class="idea" data-nb-ref-number="260" id="idea260" data-nb-words="105" data-nb-chars="614"><em>Právě v&nbsp;okamžiku, kdy zauvažoval, jak dostat z&nbsp;muže něco víc, a&nbsp;na chvilku polevila jeho pozornost, vzepjal se&nbsp;mladík ze&nbsp;všech sil, shodil Roberta ze&nbsp;své hrudi a&nbsp;pokoušel se&nbsp;znovu mu&nbsp;uniknout. Robert by&nbsp;ho&nbsp;díky své hbitosti snadno okamžitě dostihnul, ale ke&nbsp;své smůle uklouzl a&nbsp;mládenec mezitím vyskočil na&nbsp;zeď a&nbsp;seskočil z&nbsp;ní na&nbsp;druhou stranu. Robert ho&nbsp;sice o&nbsp;několik okamžiků později následoval, ale už&nbsp;bylo pozdě. Za&nbsp;zdí byla jedna z&nbsp;malých městských uliček, a&nbsp;ačkoli se&nbsp;Robert hned rozeběhl jedním směrem, svého uprchlíka již nikde nedostihnul. Buď běžel na&nbsp;druhou stranu, nebo zase zmizel v&nbsp;nějakých vratech.</em></span></p>
          <p class="chunk" data-nb-ref-number="262" data-nb-words="13" data-nb-chars="89"><span class="idea" data-nb-ref-number="261" id="idea261" data-nb-words="13" data-nb-chars="89"><em>Poněkud rozladěn svým neúspěchem vydal se&nbsp;Robert opět hledat vhodné a&nbsp;bezpečné ubytování.</em></span></p>
          <hr>
          <p class="chunk" data-nb-ref-number="263" data-nb-words="51" data-nb-chars="336"><span class="idea" data-nb-ref-number="262" id="idea262" data-nb-words="51" data-nb-chars="336"><em>Nakonec zakotvil v&nbsp;malém hotýlku na&nbsp;samém okraji městečka. Přijali ho&nbsp;bez velkého tázání, což Roberta uspokojilo. Pokoj si&nbsp;mohl vybrat, takže tentokrát nehrozilo, že&nbsp;by&nbsp;mu&nbsp;někdo věnoval zvláštní pozornost v&nbsp;podobě smrtících nástrojů na&nbsp;stropě. Také podlaha a&nbsp;schodiště nebyly zdrojem žádných odporných zvuků, sotva na&nbsp;ně&nbsp;člověk došlápl.</em></span></p>
          <p class="chunk" data-nb-ref-number="264" data-nb-words="54" data-nb-chars="335"><span class="idea" data-nb-ref-number="263" id="idea263" data-nb-words="54" data-nb-chars="335"><em>Když si&nbsp;vybalil svůj kufřík, pohlédl Robert zamyšleně z&nbsp;okna. Tam kdesi za&nbsp;malým lesíkem, kousek od&nbsp;městských hradeb, začínala veliká planina porostlá řídce křovinami. Kromě lesní pěšiny, na&nbsp;kterou chtěl hned první noc odbočit podezřelý kočí, mohl být někde zde přístup k&nbsp;zámečku s&nbsp;podezřelou pověstí. Zeptal se&nbsp;na&nbsp;to&nbsp;slečny v&nbsp;recepci.</em></span></p>
          <p class="chunk" data-nb-ref-number="265" data-nb-words="33" data-nb-chars="205"><span class="idea" data-nb-ref-number="264" id="idea264" data-nb-words="33" data-nb-chars="205"><em>„Je to&nbsp;možný,“ pohodila neurčitě hlavou plavovlasá dívka nudící se&nbsp;před věšákem s&nbsp;klíči téměř prázdného hotelu. „Nikdy jsem tam nebyla. Když chcete jít na&nbsp;zámek, proč nejdete lesem? Všichni tam tak chodí.“</em></span></p>
          <p class="chunk" data-nb-ref-number="266" data-nb-words="3" data-nb-chars="16"><span class="idea" data-nb-ref-number="265" id="idea265" data-nb-words="3" data-nb-chars="16"><em>„Kdo&nbsp;– všichni?“</em></span></p>
          <p class="chunk" data-nb-ref-number="267" data-nb-words="41" data-nb-chars="215"><span class="idea" data-nb-ref-number="266" id="idea266" data-nb-words="41" data-nb-chars="215"><em>„No, vlastně máte pravdu. On&nbsp;tam už&nbsp;dost dlouho nikdo z&nbsp;mých známých nešel. Co&nbsp;by&nbsp;tam taky dělal. Starej hrabě je&nbsp;trošičku padlej na&nbsp;hlavu. Zvlášť vod tý&nbsp;doby, co&nbsp;tam s&nbsp;ním je&nbsp;nějakej ten doktor nebo snad profesor.“</em></span></p>
          <p class="chunk" data-nb-ref-number="268" data-nb-words="6" data-nb-chars="31"><span class="idea" data-nb-ref-number="267" id="idea267" data-nb-words="6" data-nb-chars="31"><em>„Kde by&nbsp;se&nbsp;tady vzal profesor?“</em></span></p>
          <p class="chunk" data-nb-ref-number="269" data-nb-words="40" data-nb-chars="217"><span class="idea" data-nb-ref-number="268" id="idea268" data-nb-words="40" data-nb-chars="217"><em>„Že jo? Ale lidi to&nbsp;stejně říkají. Prý pro starýho pána vaří nějaký lektvary. Asi proto si&nbsp;ho&nbsp;nechal přivízt až&nbsp;z&nbsp;ciziny. Kdo ale může vědět, co&nbsp;na&nbsp;tom je. Já&nbsp;nemám potřebu tam chodit. Ani žádný lektvary nepotřebuju.“</em></span></p>
          <p class="chunk" data-nb-ref-number="270" data-nb-words="41" data-nb-chars="226"><span class="idea" data-nb-ref-number="269" id="idea269" data-nb-words="41" data-nb-chars="226"><em>Robert se&nbsp;na&nbsp;ni&nbsp;se&nbsp;zálibou podíval. Nevypadala sice jako dívka příliš vzdělaná, ale měla v&nbsp;sobě určitě hodně zdravé krve a&nbsp;nenechala se&nbsp;jen tak něčím rozházet. Dal jí&nbsp;klíč od&nbsp;svého pokojíku a&nbsp;vydal se&nbsp;ven, směrem k&nbsp;vřesovišti.</em></span></p>
        </section>
        <section>
          <p class="chunk" data-nb-ref-number="271" data-nb-words="104" data-nb-chars="661"><span class="idea" data-nb-ref-number="270" id="idea270" data-nb-words="104" data-nb-chars="661">„Sem dáme strašidelnou scénu,“ řekl si&nbsp;potěšeně Kamil. Do&nbsp;škváru patří dávka archetypální hrůzy. Uvažoval, co&nbsp;na&nbsp;něj působí tím nejhrůznějším způsobem, aby to&nbsp;použil. Napadaly ho&nbsp;však jen takové věci, jako je&nbsp;daňové přiznání, což bylo pro tento okamžik nepoužitelné. Vzpomněl si&nbsp;na&nbsp;psa baskervillského a&nbsp;bez rozpaků tuto inspiraci využil, protože pro škvár je&nbsp;každá loupež dovolena. Čím prvoplánovější, tím lepší. Musí si&nbsp;jen dávat pozor, aby z&nbsp;toho nebyl Edgar Alan Poe, protože tím by&nbsp;se&nbsp;nebezpečně přiblížil umění, což by&nbsp;mohlo ohrozit zisk dvanácti tisíc korun, které Kamil hodlal vyrazit buď z&nbsp;nakladatelství Ivo Železný, nebo z&nbsp;nějakého podobného podniku.</span></p>
        </section>
        <section>
          <p class="chunk" data-nb-ref-number="272" data-nb-words="108" data-nb-chars="641"><span class="idea" data-nb-ref-number="271" id="idea271" data-nb-words="108" data-nb-chars="641"><em>Venku se&nbsp;pomalu schylovalo k&nbsp;nevlídnému podvečeru a&nbsp;padala mlha. Byla sice velmi jemná, ale po&nbsp;pár krocích Robert zjistil, že&nbsp;se&nbsp;mu&nbsp;městské hradby ztratily z&nbsp;dohledu. Přesto se&nbsp;pustil do&nbsp;lesíka, za&nbsp;kterým se&nbsp;rozkládalo vřesoviště. Chtěl se&nbsp;trochu zblízka podívat na&nbsp;zámek a&nbsp;večerní soumrak se&nbsp;mu&nbsp;zdál tou nejvhodnější dobou. Nebylo téměř nic slyšet, jenom praskot drobných větviček zněl pod nohama tak silně, až&nbsp;se&nbsp;tomu Robert divil. Možná to&nbsp;bylo mrtvolným tichem, které všechno obklopovalo, ale někdy se&nbsp;mu&nbsp;zdálo, že&nbsp;v&nbsp;této zemi a&nbsp;v&nbsp;tomto kraji je&nbsp;všechno nějak jinak. Zapnul si&nbsp;nejhořejší knoflík oděvu, aby se&nbsp;chránil před vlezlou zimou.</em></span></p>
          <p class="chunk" data-nb-ref-number="273" data-nb-words="83" data-nb-chars="495"><span class="idea" data-nb-ref-number="272" id="idea272" data-nb-words="83" data-nb-chars="495"><em>Mlha se&nbsp;válela v&nbsp;hustých chuchvalcích, které občas připomínaly zvířata neznámých tvarů. Soumrak již značně postoupil, přesto bylo ještě dobře vidět, ač&nbsp;jenom na&nbsp;pár kroků. Robert se&nbsp;vydal směrem, kde tušil zámek. Neměl zatím v&nbsp;úmyslu nic jiného než se&nbsp;na&nbsp;něj podívat trochu víc zblízka. Několikrát ho&nbsp;napadlo, zda se&nbsp;nemá raději vrátit, protože půda se&nbsp;začínala pod nohama podivně prohýbat. Nebořil se&nbsp;do&nbsp;ní, ale pod svrchní vrstvou a&nbsp;trsy zaschlé trávy byla asi rašelina a&nbsp;snad i&nbsp;skrytá bažina.</em></span></p>
        </section>
        <section>
          <p class="chunk" data-nb-ref-number="274" data-nb-words="97" data-nb-chars="612"><span class="idea" data-nb-ref-number="273" id="idea273" data-nb-words="97" data-nb-chars="612">Kamil zívnul. Text mu&nbsp;nepřipadal nikterak strašidelný a&nbsp;začínal se&nbsp;docela nudit. Napadla ho&nbsp;známá spisovatelská otázka, jestli to&nbsp;všechno má&nbsp;smysl. Představil si, kolik stránek bude muset ještě popsat, a&nbsp;měl chuť psát něco jiného a&nbsp;zábavnějšího. Připadal si&nbsp;jako otrok, který si&nbsp;nemůže teď ani číst, ani jít třeba do&nbsp;kina. Má&nbsp;to&nbsp;cenu? Byla to&nbsp;však běžná krize, přicházející před první čtvrtinou románu. Takové otázky si&nbsp;nekladou jenom grafomani či&nbsp;mesiášstvím posedlí jedinci, přesvědčení o&nbsp;mravním poslání jejich knih a&nbsp;podobných nesmyslech. S&nbsp;myšlenkou, že&nbsp;něčím se&nbsp;člověk živit musí, pokračoval tedy ve&nbsp;psaní.</span></p>
        </section>
        <section>
          <p class="chunk" data-nb-ref-number="275" data-nb-words="91" data-nb-chars="587"><span class="idea" data-nb-ref-number="274" id="idea274" data-nb-words="91" data-nb-chars="587"><em>Když šel přibližně půl hodiny, zaslechl nedaleko od&nbsp;sebe zvláštní zvuk, jako kdyby ve&nbsp;vřesovišti našlapovalo nesmírně opatrně nějaké velké zvíře. Šero mu&nbsp;nedovolovalo nic přesnějšího zahlédnout, ale byl si&nbsp;téměř jist, že&nbsp;onen zvuk nebyl způsoben větrem ani se&nbsp;nezrodil v&nbsp;jeho fantazii. „Snad nemám nějaké halucinace?“ napadlo ho, ale hned ta­kovou myšlenku zamítl. Co&nbsp;se&nbsp;týče vlastních vjemů, byl si&nbsp;jimi vždy naprosto jist. Vždyť již prožil mnoho podivných situací, ve&nbsp;kterých se&nbsp;musel plně spolehnout na&nbsp;své smysly. Nikdy to&nbsp;však nebylo provázeno takovým stísňujícím pocitem jako nyní.</em></span></p>
          <p class="chunk" data-nb-ref-number="276" data-nb-words="108" data-nb-chars="612"><span class="idea" data-nb-ref-number="275" id="idea275" data-nb-words="108" data-nb-chars="612"><em>Několikrát se&nbsp;mu&nbsp;zdálo, že&nbsp;mezi cáry mlhy cosi zahlédl, něco velikého a&nbsp;neforemného, ale zjevení vždy ihned zmizelo. Měl s&nbsp;sebou lampu s&nbsp;nádobou petroleje a&nbsp;napadlo ho, že&nbsp;by&nbsp;ji&nbsp;mohl rozsvítit. Pak si&nbsp;uvědomil, že&nbsp;by&nbsp;neviděl o&nbsp;mnoho víc, zato by&nbsp;bylo dokonale vidět jeho. Něco takového nemohl riskovat, aspoň ne&nbsp;předčasně. Pokud ho&nbsp;někdo sleduje, musí být ve&nbsp;stejné nevýhodě jako on&nbsp;sám. Kdo by&nbsp;ho&nbsp;však mohl očekávat na&nbsp;takovém místě a&nbsp;v&nbsp;takovémto nezvyklém čase? Nikdo přece nemohl tušit, že&nbsp;se&nbsp;vydá zničehonic k&nbsp;zámku. „Ne, to&nbsp;všechno jsou jenom výmysly,“ říkal si&nbsp;sám k&nbsp;sobě. Tísnivý pocit ho&nbsp;však neopouštěl.</em></span></p>
          <p class="chunk" data-nb-ref-number="277" data-nb-words="116" data-nb-chars="629"><span class="idea" data-nb-ref-number="276" id="idea276" data-nb-words="116" data-nb-chars="629"><em>Najednou uslyšel zvuk v&nbsp;takové blízkosti, že&nbsp;se&nbsp;jeho tušení proměnilo v&nbsp;JISTOTU! Muselo tu&nbsp;být NĚCO, co&nbsp;ho&nbsp;sleduje! To&nbsp;NĚCO ví&nbsp;velmi dobře, koho má&nbsp;před sebou, a&nbsp;jenom čeká na&nbsp;vhodný okamžik, kdy vystoupí ze&nbsp;skrytu. Pak by&nbsp;ovšem mohlo být už&nbsp;pozdě na&nbsp;jakýkoli únik. Robert se&nbsp;dal do&nbsp;běhu a&nbsp;nic už&nbsp;nedbal na&nbsp;to, že&nbsp;je&nbsp;mnohem hlučnější než před chvílí. Měl dojem, že&nbsp;je&nbsp;to&nbsp;už&nbsp;stejně jedno. Chvíli rychle běžel jedním směrem a&nbsp;občas se&nbsp;ohlédl přes rameno dozadu. Nic tam nebylo vidět a&nbsp;Robert by&nbsp;se&nbsp;již domníval, že&nbsp;přece jenom podlehl před chvilkou nějakému mámení, když v&nbsp;ten okamžik spatřil obrovský a&nbsp;nestvůrný obrys před sebou!</em></span></p>
          <p class="chunk" data-nb-ref-number="278" data-nb-words="113" data-nb-chars="661"><span class="idea" data-nb-ref-number="277" id="idea277" data-nb-words="113" data-nb-chars="661"><em>Zastavil se&nbsp;během vteřiny, pak se&nbsp;otočil a&nbsp;dal se&nbsp;do&nbsp;běhu na&nbsp;opačnou stranu. Hrůza mu&nbsp;stiskla hrdlo a&nbsp;neměl už&nbsp;odvahu se&nbsp;otáčet. Zatím vždy bojoval s&nbsp;protivníkem, který měl lidské rozměry a&nbsp;tvář, ať&nbsp;už&nbsp;se&nbsp;skrýval jakkoli dlouho, vždy byl nakonec Robertovým nepřítelem Člověk. Co&nbsp;však bylo tohle? Ani v&nbsp;nejbujnější fantazii na&nbsp;to&nbsp;nemohl nalézt odpověď. Jezdec by&nbsp;se&nbsp;prozradil zařehtáním koně nebo tlukotem kopyt, které by&nbsp;bylo možno slyšet i&nbsp;v&nbsp;tak měkké půdě, jako byla na&nbsp;vřesovišti. Zde však nebylo slyšet téměř NIC! Robert pranic nevěřil v&nbsp;žádné nadpřirozeno, ale tentokrát nebyl daleko od&nbsp;myšlenky na&nbsp;neznámé temné síly, kterým není radno se&nbsp;stavět na&nbsp;odpor.</em></span></p>
          <p class="chunk" data-nb-ref-number="279" data-nb-words="18" data-nb-chars="127"><span class="idea" data-nb-ref-number="278" id="idea278" data-nb-words="18" data-nb-chars="127"><em>Ať běžel seberychleji, neznámá bytost ho&nbsp;stále sledovala. „Přece nejsem blázen!“ šeptal si&nbsp;pronásledovaný horečně sám pro sebe.</em></span></p>
          <p class="chunk" data-nb-ref-number="280" data-nb-words="146" data-nb-chars="874"><span class="idea" data-nb-ref-number="279" id="idea279" data-nb-words="146" data-nb-chars="874"><em>„Nemá to&nbsp;cenu,“ uvědomil si. Zůstal stát na&nbsp;místě a&nbsp;věděl, že&nbsp;nemá co&nbsp;ztratit a&nbsp;že je&nbsp;nutno si&nbsp;zachovat aspoň trochu sil pro zápas s&nbsp;Neznámým. Dlouho se&nbsp;nic nedělo. Pečlivě naslouchal, ale vnímal jenom svůj namáhavý dech, který nemohl utišit. Když stál na&nbsp;místě, všiml si&nbsp;náhle, že&nbsp;odkudsi zezadu přichází velmi slabé, ale přesto patrné nažloutlé světlo! Robertova postava totiž vrhala slabounký, nicméně přesto patrný stín! Pocítil silnou touhu se&nbsp;rychle otočit zpět, aby viděl, co&nbsp;je&nbsp;zdrojem světla, ale potlačil to. Světlo bylo nehybné a&nbsp;nijak se&nbsp;nepřibližovalo, jenom měl pocit, že&nbsp;s&nbsp;každým dalším okamžikem trochu sílí. Velmi pomalu se&nbsp;otočil a&nbsp;v&nbsp;tu chvíli měl chuť se&nbsp;rozesmát: světlo pocházelo od&nbsp;měsíce, který se&nbsp;začínal vynořovat za&nbsp;obzorem. Měsíční svit se&nbsp;mlhou prodíral jen velmi ztěžka, přesto neustále sílil. Měsíc byl něco po&nbsp;úplňku, a&nbsp;tedy nízko nad obzorem.</em></span></p>
          <p class="chunk" data-nb-ref-number="281" data-nb-words="70" data-nb-chars="423"><span class="idea" data-nb-ref-number="280" id="idea280" data-nb-words="70" data-nb-chars="423"><em>Chuť smát se&nbsp;Robertovi dlouho nevydržela. Začíná-li v&nbsp;měsíčním světle vidět on, může ho&nbsp;vidět i&nbsp;kdokoli jiný! Podle měsíce však mohl aspoň odhadnout, kterým směrem město bude. Utíkal, jako by&nbsp;měl v&nbsp;patách samotnou smrt a&nbsp;nebyl si&nbsp;jistý, zda tomu tak náhodou není. Tentokrát se&nbsp;však z&nbsp;mlh kolem něj nic nevynořovalo. Neznámý možná ztratil stopu. Robert doběhl k&nbsp;lesíku, za&nbsp;kterým již musely být polorozbořené městské hradby.</em></span></p>
          <p class="chunk" data-nb-ref-number="282" data-nb-words="86" data-nb-chars="498"><span class="idea" data-nb-ref-number="281" id="idea281" data-nb-words="86" data-nb-chars="498"><em>Na okamžik zaváhal. Lesík byl pastí, ze&nbsp;které by&nbsp;již nemusel vyjít ven, pokud by&nbsp;ho&nbsp;někdo nebo něco chtělo přepadnout. Protože se&nbsp;ale stromy táhly jako široký pás podél městských hradeb, musel by&nbsp;běžet hodně dlouho, aby našel nějakou širokou průrvu, kterou by&nbsp;mohl proklouznout. Na&nbsp;to&nbsp;už&nbsp;neměl dost sil, a&nbsp;tak se&nbsp;rozhodl, že&nbsp;hájkem proběhne. Z&nbsp;pouzdra na&nbsp;boku vyňal nůž, který hodlal použít až&nbsp;ve&nbsp;chvíli krajního ohrožení. Pak se&nbsp;mírným klusem vydal po&nbsp;hrbolaté a&nbsp;křivolaké cestičce do&nbsp;nitra hájku.</em></span></p>
          <p class="chunk" data-nb-ref-number="283" data-nb-words="137" data-nb-chars="788"><span class="idea" data-nb-ref-number="282" id="idea282" data-nb-words="137" data-nb-chars="788"><em>Měsíc prosvítal mezi stromy, takže bylo docela dobře vidět, jenom větve se&nbsp;v&nbsp;mírném větru komíhaly ze&nbsp;strany na&nbsp;stranu, jako by&nbsp;to&nbsp;byly velké ruce, které ho&nbsp;zvaly dál, aby vstoupil. Roberta toto přirovnání napadlo, ale hned se&nbsp;snažil ho&nbsp;potlačit. „Nesmysl,“ řekl si, „jaké ruce. Jsou to&nbsp;obyčejné stromy. Kdybych tady šel za&nbsp;dne, vůbec bych si&nbsp;jich ani nevšiml.“ Jenomže ve&nbsp;dne by&nbsp;ho&nbsp;na&nbsp;vřesovišti nepronásledovalo cosi záhadného, co&nbsp;si&nbsp;nevymyslel ve&nbsp;své horečné fantazii, a&nbsp;co přitom mohlo být velmi nebezpečné, možná i&nbsp;přinášející smrt. Pokoušel se&nbsp;teď odhadnout, kolik cesty má&nbsp;již za&nbsp;sebou, a&nbsp;doufal, že&nbsp;je&nbsp;to&nbsp;už&nbsp;aspoň polovina. Každá vteřina mu&nbsp;připadala jako století a&nbsp;přišlo mu&nbsp;na&nbsp;mysl, že&nbsp;les nikdy neskončí a&nbsp;on bude muset běžet celou věčnost, dokud nepadne k&nbsp;smrti znaven na&nbsp;zem.</em></span></p>
          <p class="chunk" data-nb-ref-number="284" data-nb-words="83" data-nb-chars="506"><span class="idea" data-nb-ref-number="283" id="idea283" data-nb-words="83" data-nb-chars="506"><em>Zamrazilo ho. Zabloudil! Určitě zabloudil! Chtělo se&nbsp;mu&nbsp;na&nbsp;chvilku zastavit, aby si&nbsp;v&nbsp;hlavě srovnal myšlenky, ale hned ten nápad zavrhl. Měl jakési tušení, že&nbsp;není v&nbsp;temném lese sám a&nbsp;že kdyby zastavil, mohlo by&nbsp;ho&nbsp;dostihnout cosi děsivého. Měsíc už&nbsp;visel docela vysoko nad obzorem jako oko nostalgicky shlížející na&nbsp;osamělého běžce. Robert se&nbsp;pokoušel zjistit, proč seběhl z&nbsp;cesty. Jedním z&nbsp;možných vysvětlení bylo, že&nbsp;se&nbsp;na&nbsp;zpátečním úprku z&nbsp;rašeliniště netrefil na&nbsp;tutéž stezku, po&nbsp;které předtím přišel.</em></span></p>
          <p class="chunk" data-nb-ref-number="285" data-nb-words="110" data-nb-chars="610"><span class="idea" data-nb-ref-number="284" id="idea284" data-nb-words="110" data-nb-chars="610"><em>Kterým směrem může být město? Měsíc bude někde nad východem a&nbsp;teď ho&nbsp;má&nbsp;před sebou. Město leží na&nbsp;sever od&nbsp;planiny, musí se&nbsp;tedy vydat doleva. Ulevilo se&nbsp;mu, že&nbsp;je&nbsp;i&nbsp;v&nbsp;takové situaci schopen chladného úsudku a&nbsp;už by&nbsp;pokračoval v&nbsp;úniku, když náhle zaslechl hlasité prasknutí. Strnul. Měl dojem, že&nbsp;po&nbsp;zvuku bylo slyšet ještě tlumené zašeptání, ale nebyl si&nbsp;tím jist. Údy mu&nbsp;tak ztuhly, že&nbsp;by&nbsp;nemohl utíkat, ani kdyby chtěl. Když se&nbsp;pokoušel pohnout rukou, měl pocit, že&nbsp;ji&nbsp;má&nbsp;zamrzlou v&nbsp;kusu tvrdého ledu. Teď se&nbsp;zvuk ozval znova! Navíc ho&nbsp;bylo slyšet ze&nbsp;dvou stran najednou! Pronásledovatelů tedy musí být víc!</em></span></p>
          <p class="chunk" data-nb-ref-number="286" data-nb-words="94" data-nb-chars="593"><span class="idea" data-nb-ref-number="285" id="idea285" data-nb-words="94" data-nb-chars="593"><em>Robert otočil hlavou. Najednou místo praskání slyšel docela zřetelně kroky a&nbsp;tlumený hovor. Ledová pouta z&nbsp;něj spadla a&nbsp;do nohou vjelo šílené tempo. Byl odhodlán dosáhnout městských hradeb, i&nbsp;kdyby měl u&nbsp;nich vysílením padnout. Pronásledovatelé to&nbsp;pochopili a&nbsp;okamžitě se&nbsp;vydali za&nbsp;ním. V&nbsp;jedné chvíli kdosi Robertovi skočil do&nbsp;cesty. Musel to&nbsp;být člověk jenom středního vzrůstu, protože se&nbsp;Robertovi snadno podařilo ho&nbsp;odstrčit a&nbsp;útočník odletěl jako pírko stranou. Tentokrát to&nbsp;tedy nebylo žádné tajemné monstrum, ale lidé. „Aspoň něco!“ pomyslel si. Je&nbsp;lepší zápasit s&nbsp;lidmi než s&nbsp;obludami.</em></span></p>
          <p class="chunk" data-nb-ref-number="287" data-nb-words="129" data-nb-chars="774"><span class="idea" data-nb-ref-number="286" id="idea286" data-nb-words="129" data-nb-chars="774"><em>V&nbsp;následující chvíli by&nbsp;možná takovou myšlenku odvolal. Kdosi se&nbsp;na&nbsp;něj zezadu vrhnul a&nbsp;pokoušel se&nbsp;mu&nbsp;stisknout krk. Bylo to&nbsp;ocelové sevření chladných prstů, které neznalo slitování. Robert se&nbsp;dusil a&nbsp;přestával jasně vidět. Podařilo se&nbsp;mu&nbsp;však nožem, který stále ještě držel v&nbsp;ruce, bodnout nazdařbůh kamsi dozadu. Zaslechl zaúpění a&nbsp;stisk na&nbsp;krku polevil. Chtěl uniknout a&nbsp;vyrazil dopředu, ale něco se&nbsp;mu&nbsp;vrhlo pod nohy a&nbsp;on upadl. Nůž mu&nbsp;vyletěl z&nbsp;dlaně a&nbsp;beznadějně se&nbsp;ztratil v&nbsp;houštině. Aby unikl pronásledovateli, odkutálel se&nbsp;bleskurychle stranou a&nbsp;vztyčil se. Téměř vzápětí byl znovu napaden a&nbsp;postava, ze&nbsp;které mohl zahlédnout jenom černou siluetu, se&nbsp;pokoušela ho&nbsp;udeřit do&nbsp;žaludku. Útočník se&nbsp;naštěstí minul a&nbsp;máchl pěstí do&nbsp;prázdna. Robert se&nbsp;dal znovu na&nbsp;útěk.</em></span></p>
          <p class="chunk" data-nb-ref-number="288" data-nb-words="77" data-nb-chars="468"><span class="idea" data-nb-ref-number="287" id="idea287" data-nb-words="77" data-nb-chars="468"><em>Tentokrát si&nbsp;držel správný směr a&nbsp;během několika okamžiků byl z&nbsp;lesa venku. Zvolnil běh v&nbsp;rychlou chůzi a&nbsp;občas se&nbsp;ohlédl. Nikdo za&nbsp;ním nebyl. Přesto nešel přímo do&nbsp;hotelu, ale několikrát rychle vklouzl do&nbsp;bočních uliček a&nbsp;průchodů, aby zmátl pronásledovatele. Do&nbsp;hotelu dorazil velmi pozdě a&nbsp;ještě před vchodem se&nbsp;pokoušel trochu si&nbsp;upravit oděv a&nbsp;urovnat rozcuchané vlasy. Nevědoucí pozorovatel by&nbsp;si&nbsp;musel myslet, že&nbsp;Robert se&nbsp;právě vrací z&nbsp;nějaké hospodské rvačky.</em></span></p>
          <p class="chunk" data-nb-ref-number="289" data-nb-words="34" data-nb-chars="208"><span class="idea" data-nb-ref-number="288" id="idea288" data-nb-words="34" data-nb-chars="208"><em>Plavovlasá slečna stále ještě seděla znuděně před kolíky s&nbsp;pověšenými klíči a&nbsp;ani se&nbsp;na&nbsp;něj moc nepodívala. Žila v&nbsp;domnění, ostatně ohledně jejího života nepochybně správném, že&nbsp;se&nbsp;na&nbsp;světě celkem nic neděje.</em></span></p>
        </section>
        <section>
          <p class="chunk" data-nb-ref-number="290" data-nb-words="156" data-nb-chars="984"><span class="idea" data-nb-ref-number="289" id="idea289" data-nb-words="156" data-nb-chars="984">Několik dní uběhlo beze změn. Kamil byl s&nbsp;Klárou v&nbsp;kině, několikrát si&nbsp;hezky pohovořili nad sklenkou vína, párkrát se&nbsp;pomilovali. Podle příruček o&nbsp;sexu jim to&nbsp;již mělo začít zevšedňovat, protože spolu byli už&nbsp;skoro rok. Nic takového se&nbsp;nestalo. Kamil často uvažoval nad tím, co&nbsp;je&nbsp;vlastně od&nbsp;sebe dělí, když si&nbsp;intelektuálně a&nbsp;sexuálně zcela rozumějí. Klára mu&nbsp;několikrát naznačovala, že&nbsp;Kamil touží po&nbsp;dokonalé ženě a&nbsp;že sice všechny ženy jsou dokonalé, rozhodně dokonalejší než muži, kteří jsou neohrabanější a&nbsp;umírají v&nbsp;průměru o&nbsp;tři roky dříve, ale že&nbsp;se&nbsp;stejně nedočká. Dokonalá žena podle Kamilových představ by&nbsp;totiž jistě žádnou dokonalou ženou nebyla, nýbrž by&nbsp;byla nanejvýš roztomilým a&nbsp;nepřekážejícím robotem skoro chlapeckých rysů, kterého je&nbsp;možno podle potřeby vypnout, nebo by&nbsp;byla erotickým otrokem, kterého by&nbsp;Kamil brzo zlikvidoval svými nároky. Kamil se&nbsp;vším souhlasil, protože Klára při své nadprůměrné inteligenci vždy věděla, co&nbsp;říká. Stejně mu&nbsp;ale něco chybělo.</span></p>
          <p class="chunk" data-nb-ref-number="291" data-nb-words="106" data-nb-chars="647"><span class="idea" data-nb-ref-number="290" id="idea290" data-nb-words="106" data-nb-chars="647">Před několika měsíci by&nbsp;své výhrady mohl dokonce pojmenovat. Scéna se&nbsp;strašidly, kterou zapracoval do&nbsp;<em>Škváru</em>, byla totiž jenom projevem jeho distancovaného nevědomí. Kdykoli se&nbsp;Kamil pokoušel sám sebe přesvědčit, že&nbsp;je&nbsp;Klára pro něj ta&nbsp;pravá, nevědomí mu&nbsp;naznačilo, že&nbsp;tomu tak není. Zdál se&nbsp;mu&nbsp;například sen, ve&nbsp;kterém ležela opilá Klára pod hospodským stolem ve&nbsp;společnosti cizího muže. Kamil si&nbsp;ji&nbsp;chtěl odvést, ale ona pravila, že&nbsp;je&nbsp;nutno nejdříve zaplatit účet. Když se&nbsp;podíval na&nbsp;proužek papíru, který mu&nbsp;podala, bylo na&nbsp;něm několik set čárek. Neměla u&nbsp;sebe žádné peníze. To&nbsp;mě&nbsp;přijde draho, napadlo snícího. Se&nbsp;stejným pocitem se&nbsp;probudil.</span></p>
          <p class="chunk" data-nb-ref-number="292" data-nb-words="236" data-nb-chars="1359"><span class="idea" data-nb-ref-number="291" id="idea291" data-nb-words="236" data-nb-chars="1359">Na&nbsp;základě své četby Freuda, Junga, Mindella, Sanforda a&nbsp;vlastních zkušeností hbitě poznal, že&nbsp;sen naznačuje to, co&nbsp;se&nbsp;sám někdy zdráhá vyslovit. Totiž že&nbsp;ho&nbsp;Klára může opravdu <em>přijít draho</em>. Opilá dívka s&nbsp;mnohočárkovým nezaplaceným účtem se&nbsp;v&nbsp;jeho snu objevila jen pár dní potom, co&nbsp;se&nbsp;mu&nbsp;přiznala, kolik měla dosud fyzických milenců. Bylo jich asi deset nebo jedenáct, tedy přece jen násobek počtu žen, které měl za&nbsp;svůj život Kamil. Zlomyslný sen počet čárek znásobil, ale i&nbsp;v&nbsp;reálu měl Kamil pocit, že&nbsp;jeho přítelkyně je&nbsp;hodně <em>zkušená</em>. Byl k&nbsp;sobě natolik upřímný, že&nbsp;dobře věděl, že&nbsp;sám by&nbsp;chtěl mít také tolik milenek a&nbsp;klidně i&nbsp;více. Ve&nbsp;své mladosti se&nbsp;však příliš věnoval knihám a&nbsp;studiu a&nbsp;soudil, že&nbsp;se&nbsp;ženám nelíbí. Nevěděl ještě, že&nbsp;určitý muž se&nbsp;vždy některým ženám líbí a&nbsp;některým nelíbí, a&nbsp;některé z&nbsp;těch druhých se&nbsp;dají příjemným hlasem a&nbsp;myšlenkami dostat do&nbsp;postele a&nbsp;některé nikoli. A&nbsp;že z&nbsp;těch, které se&nbsp;tam dostat nedají, mohou být v&nbsp;některých případech dobré kamarádky. Když to&nbsp;o&nbsp;pár let později zjistil, jednalo se&nbsp;o&nbsp;zjištění teoretické, o&nbsp;jehož platnosti se&nbsp;musel pracně den po&nbsp;dni přesvědčovat a&nbsp;stále se&nbsp;mu&nbsp;to&nbsp;nedařilo. Kamilova síla byla ve&nbsp;slovech a&nbsp;teorii, kde byl nedostižný. Praxe kulhala. Byl ochoten obětovat jeden román za&nbsp;schopnost stát se&nbsp;dokonalým svůdcem. Kdo tušil, čím pro Kamila psaní je, poznal by&nbsp;hloubku jeho strádání.</span></p>
          <p class="chunk" data-nb-ref-number="293" data-nb-words="158" data-nb-chars="981"><span class="idea" data-nb-ref-number="292" id="idea292" data-nb-words="158" data-nb-chars="981">Dalším problémem, se&nbsp;kterým u&nbsp;Kláry zápasil, byla strašidla. Klára nebyla blázen. Byla jen hypersenzitivní a&nbsp;měla sklony k&nbsp;„bdělému snění“, kdy se&nbsp;jí&nbsp;před očima objevovaly nejrůznější příšery. Kamil to&nbsp;zjistil hned během prvních dvou nocí, kdy si&nbsp;ji&nbsp;odvedl k&nbsp;sobě. Byla-li Klára něčím vyvedena z&nbsp;duševní rovnováhy, viděla se&nbsp;zavřenýma očima&nbsp;– a&nbsp;někdy i&nbsp;s&nbsp;otevřenýma&nbsp;– různé tváře, útvary, barvy, děsivé vidiny. Protože se&nbsp;přitom na&nbsp;lůžku chvěla na&nbsp;celém těle, dozvěděl se&nbsp;Kamil o&nbsp;jejím problému dost brzo. Její vize byly vnějšími projevy tak přesvědčivé, že&nbsp;občas pochyboval, zda jsou to&nbsp;jenom její představy. Nevidí snad hypercitliví lidé to, co&nbsp;je&nbsp;běžným a&nbsp;omezeným pozitivistům skryto? Takové pochybnosti si&nbsp;ale Kamil připouštět nechtěl. Kdyby nebyla ve&nbsp;zbytku času Klára nadměrně inteligentní a&nbsp;nadmíru racionální a&nbsp;střízlivou ženou, zřejmě by&nbsp;od&nbsp;ní&nbsp;se&nbsp;zděšením utekl. Spojitost se&nbsp;sexem byla zřejmá. Pomalu se&nbsp;mu&nbsp;z&nbsp;ní podařilo dostat několik historek z&nbsp;její intimní minulosti.</span></p>
          <p class="chunk" data-nb-ref-number="294" data-nb-words="104" data-nb-chars="639"><span class="idea" data-nb-ref-number="293" id="idea293" data-nb-words="104" data-nb-chars="639">Ženy mají potřebu vyprávět, jak přišly o&nbsp;panenství. Vyprávějí si&nbsp;to&nbsp;mezi sebou a&nbsp;potom to&nbsp;sdělují svým momentálním milencům. Přijít o&nbsp;panenství je&nbsp;pro ženu mnohem traumatičtější zážitek než pro muže přijít o&nbsp;panictví. To&nbsp;je&nbsp;banální pravda, která je&nbsp;zde zmiňována jen pro úplnost. Kamilovi to&nbsp;kromě fyzické úlevy přineslo i&nbsp;pocit „konečně to&nbsp;mám z&nbsp;krku a&nbsp;jsem normální člověk“. Kláru po&nbsp;diskotéce sbalil jakýsi východní Němec a&nbsp;špatně si&nbsp;vyložil její signály, takže ve&nbsp;špinavém pokojíku jednoho pražského hotelu k&nbsp;tomu došlo. Byla mladá, hloupá a&nbsp;v&nbsp;minisukni s&nbsp;černými punčocháči na&nbsp;hezkých nohách. Hormony a&nbsp;jazyková bariéra dokonaly dílo.</span></p>
          <p class="chunk" data-nb-ref-number="295" data-nb-words="36" data-nb-chars="207"><span class="idea" data-nb-ref-number="294" id="idea294" data-nb-words="36" data-nb-chars="207">Kamil později popsal podobnou scénu v&nbsp;jedné povídce a&nbsp;kritici mu&nbsp;vytkli, že&nbsp;je&nbsp;cynický. Autor o&nbsp;sobě věděl, že&nbsp;je&nbsp;cynický, nemohl však za&nbsp;to, že&nbsp;některé sekvence lidských životů jsou ještě cyničtější než on.</span></p>
          <p class="chunk" data-nb-ref-number="296" data-nb-words="104" data-nb-chars="639"><span class="idea" data-nb-ref-number="295" id="idea295" data-nb-words="104" data-nb-chars="639">Kdysi se&nbsp;setkal na&nbsp;literárním večírku se&nbsp;slavným, mladým, nadějným atd. spisovatelem Vránou. Kamil na&nbsp;literární večírky moc nechodil, protože ho&nbsp;tam většinou nikdo nezval. Tehdy tam však s&nbsp;Vránou vypil tři piva a&nbsp;ten mu&nbsp;v&nbsp;záchvatu důvěrnosti sdělil, že&nbsp;literární kritici jsou impotenti ducha a&nbsp;největší nepřátelé české literatury. Citoval Hemingwaye: „Mezi kritiky je&nbsp;skupina, která by&nbsp;byla šťastnější, kdyby se&nbsp;vůbec žádné knihy nepsaly a&nbsp;kdyby oni mohli psát jenom jeden o&nbsp;druhém a&nbsp;o&nbsp;svých vlastních názorech. Ale snad příroda nebo Bůh sešle krvavou potopu, proti níž nebude obrany a&nbsp;která zachvátí jenom je&nbsp;a&nbsp;udělá s&nbsp;nimi krátký konec.“</span></p>
          <p class="chunk" data-nb-ref-number="297" data-nb-words="51" data-nb-chars="282"><span class="idea" data-nb-ref-number="296" id="idea296" data-nb-words="51" data-nb-chars="282">Slova „krátký konec“ vyslovil Vrána se&nbsp;zřetelnou vášní. Navíc dodal: „Dřív mi&nbsp;záleželo na&nbsp;tom, co&nbsp;ti&nbsp;kreténi napíšou. Pak mi&nbsp;došlo, že&nbsp;píšu jednak proto, že&nbsp;mě&nbsp;to&nbsp;baví, jednak pro peníze. Jak začnu myslet na&nbsp;umění, sváže mi&nbsp;to&nbsp;ruce a&nbsp;nezplodím jedinou řádku, která by&nbsp;se&nbsp;dala číst.“</span></p>
          <p class="chunk" data-nb-ref-number="298" data-nb-words="78" data-nb-chars="420"><span class="idea" data-nb-ref-number="297" id="idea297" data-nb-words="78" data-nb-chars="420">Kamil ještě na&nbsp;umění trochu věřil, ale aspoň jeho zkušenost, když už&nbsp;ne&nbsp;sláva, byla stejná jako Vránova. Kamil věděl, že&nbsp;je&nbsp;cynický a&nbsp;cynicky psal. Sám před sebou si&nbsp;to&nbsp;zdůvodnil tím, že&nbsp;trpí, že&nbsp;svět je&nbsp;takový, že&nbsp;po&nbsp;tom nikomu nic není a&nbsp;že taková díla spíše prodá. O&nbsp;ztrátě panenství mladých dívek tedy v&nbsp;povídce pojednal právě tak, ačkoliv mu&nbsp;bylo Kláry a&nbsp;dalších upřímně líto a&nbsp;sám by&nbsp;s&nbsp;nimi takto nikdy nezacházel.</span></p>
          <p class="chunk" data-nb-ref-number="299" data-nb-words="138" data-nb-chars="838"><span class="idea" data-nb-ref-number="298" id="idea298" data-nb-words="138" data-nb-chars="838">Východní Němec zatáhl Kláru do&nbsp;pokoje, chvilku s&nbsp;ní zápasil a&nbsp;potom k&nbsp;tomu došlo. Všichni další muži trpěli následkem této teutonské chtivosti, protože Klára měla sice od&nbsp;přirozenosti touhu po&nbsp;fyzické lásce, ale zároveň si&nbsp;vypěstovala silné obranné hráze a&nbsp;pocity viny. Kamil se&nbsp;bál toho, že&nbsp;jeho přítelkyně je&nbsp;tak trochu blázen, nebyl však schopen žádného řešení. Nesnášel rozhodování, a&nbsp;ač mu&nbsp;bylo již lehce přes třicet, nikdy se&nbsp;pro nic zásadního nerozhodl. Časem si&nbsp;vytvořil teorii, že&nbsp;všechny problémy se&nbsp;vyřeší samospádem blahodárným vlivem času. V&nbsp;tom se&nbsp;nemýlil, pouze vliv času občas vedl k&nbsp;jiným koncům, než Kamil zamýšlel. Stejně tak tedy nakládal i&nbsp;se svou poslední vážnou známostí. Doufal, že&nbsp;se&nbsp;s&nbsp;ním Klára buď rozejde sama od&nbsp;sebe, nebo dojde k&nbsp;nějakému zásadnímu zvratu v&nbsp;jeho pochybnostech, popřípadě že&nbsp;to&nbsp;<em>nějak</em> dopadne.</span></p>
        </section>
        <section>
          <p class="chunk" data-nb-ref-number="300" data-nb-words="47" data-nb-chars="307"><span class="idea" data-nb-ref-number="299" id="idea299" data-nb-words="47" data-nb-chars="307">Zpět do&nbsp;daleké země, která je&nbsp;něco jako Švýcarsko, ačkoliv to&nbsp;není nikde řečeno, což Kamilovi ušetřilo spoustu času se&nbsp;studiem reálií. Vylíčí další návštěvu u&nbsp;děkana Fischera, kterému dal jméno podle majitele známé cestovní kanceláře, protože toto jméno v&nbsp;něm budilo asociace jakési spolehlivosti a&nbsp;jistoty.</span></p>
        </section>
        <section>
          <p class="chunk" data-nb-ref-number="301" data-nb-words="81" data-nb-chars="535"><span class="idea" data-nb-ref-number="300" id="idea300" data-nb-words="81" data-nb-chars="535"><em>Druhý den ráno Robert navštívil děkana Fischera, aby mu&nbsp;sdělil své nejnovější zážitky. Děkanova sestra již návštěvníka znala a&nbsp;projevovala vůči němu méně ostražitosti. Děkan se&nbsp;opět trochu zdržel v&nbsp;kostele, kde byl obklopen houfem svíčkových bab, které se&nbsp;pokoušely získat jeho pozornost a&nbsp;vnutit mu&nbsp;svoje náhledy na&nbsp;jakousi místní lidovou pověru, spojenou snad s&nbsp;místním poustevníkem bratrem Clausem nebo něčím takovým. Děkan je&nbsp;trpělivě vyslechl a&nbsp;potom se&nbsp;vydal do&nbsp;svého příbytku. Příchod jeho nedávného hosta ho&nbsp;příliš nepřekvapil.</em></span></p>
          <p class="chunk" data-nb-ref-number="302" data-nb-words="18" data-nb-chars="102"><span class="idea" data-nb-ref-number="301" id="idea301" data-nb-words="18" data-nb-chars="102"><em>„Myslel jsem si, že&nbsp;ještě přijdete. Jste ve&nbsp;svých cílech vytrvalý. Od&nbsp;čeho máte ten šrám na&nbsp;obličeji?“</em></span></p>
          <p class="chunk" data-nb-ref-number="303" data-nb-words="20" data-nb-chars="122"><span class="idea" data-nb-ref-number="302" id="idea302" data-nb-words="20" data-nb-chars="122"><em>Robert si&nbsp;trochu nervózně sáhl na&nbsp;tvář. „Nic zvláštního. Měl jsem nějaké noční zážitky, které by&nbsp;vás možná mohly zajímat.“</em></span></p>
          <p class="chunk" data-nb-ref-number="304" data-nb-words="63" data-nb-chars="413"><span class="idea" data-nb-ref-number="303" id="idea303" data-nb-words="63" data-nb-chars="413"><em>„Sem s&nbsp;tím,“ prohodil děkan a&nbsp;mezitím nalil Robertovi i&nbsp;sobě notnou dávku zdejší kořalky, která podle místního úsloví rozvazovala jazyk a&nbsp;svazovala nohy. V&nbsp;útulné atmosféře děkanova pokoje se&nbsp;všechno, co&nbsp;Robert prožil včerejšího večera, zdálo velice nepravděpodobné. Nezdálo se&nbsp;však, že&nbsp;by&nbsp;se&nbsp;děkan Fischer příliš divil. Musel se&nbsp;sám potýkat s&nbsp;nadpřirozenem, takže byl pro tohoto mladého muže vhodným společníkem.</em></span></p>
          <p class="chunk" data-nb-ref-number="305" data-nb-words="31" data-nb-chars="186"><span class="idea" data-nb-ref-number="304" id="idea304" data-nb-words="31" data-nb-chars="186"><em>„O&nbsp;vřesovišti se&nbsp;vykládá mnoho ošklivých věcí. Kdybyste byl zdejší, myslím, že&nbsp;byste tam nikdy nešel. Já&nbsp;sám nejsem člověk pověrčivý, to&nbsp;mi&nbsp;můžete věřit, ale tomu místu bych se&nbsp;vyhýbal.“</em></span></p>
          <p class="chunk" data-nb-ref-number="306" data-nb-words="5" data-nb-chars="35"><span class="idea" data-nb-ref-number="305" id="idea305" data-nb-words="5" data-nb-chars="35"><em>„Proč? Cožpak tam skutečně straší?“</em></span></p>
          <p class="chunk" data-nb-ref-number="307" data-nb-words="24" data-nb-chars="148"><span class="idea" data-nb-ref-number="306" id="idea306" data-nb-words="24" data-nb-chars="148"><em>Děkan se&nbsp;pousmál. „Neviděl jste tam sám včera něco podivného, podle siluety ani člověka, ani zvíře, a&nbsp;nebyl jste přepaden v&nbsp;lese temnými postavami?“</em></span></p>
          <p class="chunk" data-nb-ref-number="308" data-nb-words="12" data-nb-chars="64"><span class="idea" data-nb-ref-number="307" id="idea307" data-nb-words="12" data-nb-chars="64"><em>„To je&nbsp;pravda. Má&nbsp;ale někdo z&nbsp;města podobnou zkušenost jako já?“</em></span></p>
          <p class="chunk" data-nb-ref-number="309" data-nb-words="63" data-nb-chars="365"><span class="idea" data-nb-ref-number="308" id="idea308" data-nb-words="63" data-nb-chars="365"><em>„Pokud jde o&nbsp;mimořádné jevy, nemůžete zdejším lidem příliš věřit. Víte, co&nbsp;se&nbsp;říká o&nbsp;mém předchůdci? Že&nbsp;vyletěl z&nbsp;okna děkanství na&nbsp;hořícím koštěti a&nbsp;že si&nbsp;ho&nbsp;odnesl ďábel. Není to&nbsp;pravda. Rozžehnal se&nbsp;se&nbsp;světem následkem nemírného jídla a&nbsp;pití. Pravdě by&nbsp;bylo mnohem blíže tvrzení, že&nbsp;prasknul u&nbsp;prostřeného stolu. I&nbsp;když obrazně vzato má&nbsp;prostý lid možná pravdu.“</em></span></p>
          <p class="chunk" data-nb-ref-number="310" data-nb-words="8" data-nb-chars="42"><span class="idea" data-nb-ref-number="309" id="idea309" data-nb-words="8" data-nb-chars="42"><em>„Proč má&nbsp;zámek u&nbsp;lidí tak špatnou pověst?“</em></span></p>
          <p class="chunk" data-nb-ref-number="311" data-nb-words="25" data-nb-chars="161"><span class="idea" data-nb-ref-number="310" id="idea310" data-nb-words="25" data-nb-chars="161"><em>„Protože nikdo tu&nbsp;nemá rád starého hraběte. Dnes je&nbsp;doba jiná, ale stará generace dobře pamatuje, jak vysával rolníky a&nbsp;dával okázale najevo šlechtický přepych.“</em></span></p>
        </section>
        <section>
          <p class="chunk" data-nb-ref-number="312" data-nb-words="37" data-nb-chars="218"><span class="idea" data-nb-ref-number="311" id="idea311" data-nb-words="37" data-nb-chars="218">Poslední věta se&nbsp;Kamilovi nezdála. Neznělo to&nbsp;moc jako ze&nbsp;škváru, spíše jako z&nbsp;nějaké sociální novely. Pouvažoval nad tím, čím by&nbsp;ještě v&nbsp;očích prostého lidu mohl hraběti přitížit. V&nbsp;rámci žánru to&nbsp;nebyl žádný problém.</span></p>
        </section>
        <section>
          <p class="chunk" data-nb-ref-number="313" data-nb-words="15" data-nb-chars="93"><span class="idea" data-nb-ref-number="312" id="idea312" data-nb-words="15" data-nb-chars="93"><em>„Kromě toho se&nbsp;říká,“ pokračoval děkan, „že pije krev mladých hochů, aby zůstal věčně mladý.“</em></span></p>
        </section>
        <section>
          <p class="chunk" data-nb-ref-number="314" data-nb-words="88" data-nb-chars="564"><span class="idea" data-nb-ref-number="313" id="idea313" data-nb-words="88" data-nb-chars="564">To&nbsp;už&nbsp;připadalo Kamilovi mnohem lepší. Byla to&nbsp;taková pitomost, že&nbsp;na&nbsp;nic lepšího snad ani přijít nemohl. Při psaní se&nbsp;dnes dobře bavil, mnohem více, než když psal existenciální novelu <em>Trapné okamžiky</em>, která ani několik týdnů po&nbsp;vyjití nestála jedinému recenzentovi za&nbsp;zmínku. Kamil byl přesvědčen, že&nbsp;patří k&nbsp;těm nejlepším českým autorům, jaké země po&nbsp;epochálních listopadových událostech nosila. V&nbsp;zásadě měl pravdu, jenomže ji&nbsp;znal pouze on&nbsp;a&nbsp;několik věrných. Některé okolnosti mu&nbsp;pily krev stejně intenzivně, jako to&nbsp;činil podle povídaček starý hrabě mladíkům.</span></p>
        </section>
        <section>
          <p class="chunk" data-nb-ref-number="315" data-nb-words="4" data-nb-chars="19"><span class="idea" data-nb-ref-number="314" id="idea314" data-nb-words="4" data-nb-chars="19"><em>„Je to&nbsp;jen pověst?“</em></span></p>
          <p class="chunk" data-nb-ref-number="316" data-nb-words="19" data-nb-chars="125"><span class="idea" data-nb-ref-number="315" id="idea315" data-nb-words="19" data-nb-chars="125"><em>„Vím, na&nbsp;co&nbsp;narážíte. Zmizelo tu&nbsp;několik mladých mužů, jejichž krev byla nepochybně velmi bouřlivá. Dáte si&nbsp;ještě skleničku?“</em></span></p>
          <p class="chunk" data-nb-ref-number="317" data-nb-words="23" data-nb-chars="118"><span class="idea" data-nb-ref-number="316" id="idea316" data-nb-words="23" data-nb-chars="118"><em>Robert neodmítl. Zdálo se&nbsp;mu, že&nbsp;děkan si&nbsp;o&nbsp;tom všem myslí více, než říká. Proto chtěl znát jeho názor za&nbsp;každou cenu.</em></span></p>
          <p class="chunk" data-nb-ref-number="318" data-nb-words="44" data-nb-chars="246"><span class="idea" data-nb-ref-number="317" id="idea317" data-nb-words="44" data-nb-chars="246"><em>„Víte, starý hrabě by&nbsp;toho byl jistě schopen. Jeho morální profil je, abych tak řekl, problematický. Na&nbsp;celé věci mi&nbsp;ale připadá divné, že&nbsp;by&nbsp;se&nbsp;do&nbsp;toho pustil právě takový estét, jakým tento stařec nepochybně je. Pití krve, to&nbsp;mi&nbsp;na&nbsp;něj nesedí.“</em></span></p>
          <p class="chunk" data-nb-ref-number="319" data-nb-words="15" data-nb-chars="82"><span class="idea" data-nb-ref-number="318" id="idea318" data-nb-words="15" data-nb-chars="82"><em>„A&nbsp;na toho záhadného profesora, kterého si&nbsp;povolal na&nbsp;zámek? Ví&nbsp;o&nbsp;něm někdo něco?“</em></span></p>
          <p class="chunk" data-nb-ref-number="320" data-nb-words="31" data-nb-chars="173"><span class="idea" data-nb-ref-number="319" id="idea319" data-nb-words="31" data-nb-chars="173"><em>„Asi tolik jako vy&nbsp;nebo já. Prostě se&nbsp;to&nbsp;říká. Viděli ho&nbsp;lidé, kteří na&nbsp;zámek vozí zeleninu a&nbsp;jiné zboží. Dovedete si&nbsp;tedy představit, jak přesné musí jejich informace být.“</em></span></p>
          <p class="chunk" data-nb-ref-number="321" data-nb-words="22" data-nb-chars="134"><span class="idea" data-nb-ref-number="320" id="idea320" data-nb-words="22" data-nb-chars="134"><em>Děkan se&nbsp;ve&nbsp;svých úvahách na&nbsp;chvilku zastavil, odřízl konec doutníku, připálil si&nbsp;od&nbsp;žhavého uhlíku a&nbsp;pravil: „Máte jen dvě možnosti.“</em></span></p>
          <p class="chunk" data-nb-ref-number="322" data-nb-words="7" data-nb-chars="36"><span class="idea" data-nb-ref-number="321" id="idea321" data-nb-words="7" data-nb-chars="36"><em>„Odjet domů nebo se&nbsp;vydat na&nbsp;zámek?“</em></span></p>
          <p class="chunk" data-nb-ref-number="323" data-nb-words="2" data-nb-chars="13"><span class="idea" data-nb-ref-number="322" id="idea322" data-nb-words="2" data-nb-chars="13"><em>„Přesně tak.“</em></span></p>
          <p class="chunk" data-nb-ref-number="324" data-nb-words="4" data-nb-chars="20"><span class="idea" data-nb-ref-number="323" id="idea323" data-nb-words="4" data-nb-chars="20"><em>„Co byste mi&nbsp;radil?“</em></span></p>
          <p class="chunk" data-nb-ref-number="325" data-nb-words="34" data-nb-chars="200"><span class="idea" data-nb-ref-number="324" id="idea324" data-nb-words="34" data-nb-chars="200"><em>Děkan nic neříkal. Zdálo se, že&nbsp;se&nbsp;nechce se&nbsp;svým soudem nikterak ukvapit. Potom Robertovi pokynul rukou a&nbsp;vyzval ho, aby ho&nbsp;následoval. Robert šel za&nbsp;ním do&nbsp;vedlejší místnosti, kde ještě nikdy nebyl.</em></span></p>
          <p class="chunk" data-nb-ref-number="326" data-nb-words="23" data-nb-chars="114"><span class="idea" data-nb-ref-number="325" id="idea325" data-nb-words="23" data-nb-chars="114"><em>„Ukáži vám své malé tajemství. Nikdo o&nbsp;něm neví, jenom moje sestra a&nbsp;té se&nbsp;to&nbsp;moc nelíbí. Vám to&nbsp;ale mohu svěřit.“</em></span></p>
          <p class="chunk" data-nb-ref-number="327" data-nb-words="45" data-nb-chars="301"><span class="idea" data-nb-ref-number="326" id="idea326" data-nb-words="45" data-nb-chars="301"><em>Ukázal hořícím doutníkem na&nbsp;regály plné knih. Robert si&nbsp;nejdříve myslel, že&nbsp;se&nbsp;jedná o&nbsp;teologickou literaturu nebo sbírky kázání, ale teprve pak mu&nbsp;došlo, že&nbsp;názvy na&nbsp;hřbetech tomu nenasvědčují. <em>Záhada tmavé ulice. Zmizení v&nbsp;přístavu. Ztracená stopa. Třináct podivuhodných příběhů. Svědkem byl úplněk.</em></em></span></p>
          <p class="chunk" data-nb-ref-number="328" data-nb-words="8" data-nb-chars="52"><span class="idea" data-nb-ref-number="327" id="idea327" data-nb-words="8" data-nb-chars="52"><em>„Vy čtete dobrodružné romány?“ podivil se&nbsp;mladý muž.</em></span></p>
          <p class="chunk" data-nb-ref-number="329" data-nb-words="33" data-nb-chars="193"><span class="idea" data-nb-ref-number="328" id="idea328" data-nb-words="33" data-nb-chars="193"><em>„Nejsou přímo dobrodružné. Jsou to&nbsp;romány o&nbsp;zločinu a&nbsp;jeho odhalování, o&nbsp;zanechaných stopách a&nbsp;cestě, která po&nbsp;nich vede k&nbsp;odhalení, o&nbsp;mužích stojících proti zákonu a&nbsp;těch, kteří stojí za&nbsp;ním.“</em></span></p>
          <p class="chunk" data-nb-ref-number="330" data-nb-words="17" data-nb-chars="105"><span class="idea" data-nb-ref-number="329" id="idea329" data-nb-words="17" data-nb-chars="105"><em>„Není to&nbsp;– promiňte, že&nbsp;to&nbsp;tak otevřeně říkám&nbsp;– trochu vzdálené od&nbsp;vašeho vznešeného duchovního poslání?“</em></span></p>
          <p class="chunk" data-nb-ref-number="331" data-nb-words="72" data-nb-chars="478"><span class="idea" data-nb-ref-number="330" id="idea330" data-nb-words="72" data-nb-chars="478"><em>„Cožpak nepíše svatý Bonaventura o&nbsp;jiných stopách, oněch takzvaných Vestigia Dei, které za&nbsp;sebou nechává Stvořitel ve&nbsp;viditelném světě a&nbsp;ze kterých může být Tvůrce odhalen a&nbsp;poznán? Což nevěnuji já&nbsp;a&nbsp;jiní tolik času Zákonu a&nbsp;jeho výkladu, což se&nbsp;nezabývám následky toho, kam vede porušování zákona lidského i&nbsp;toho nejvyššího? Nepoužívají pronásledovatelé zločinu tentýž vybroušený rozum a&nbsp;jasnou logiku, které jsme se&nbsp;učili za&nbsp;našeho mládí od&nbsp;nejlepších scholastických učitelů?“</em></span></p>
        </section>
        <section>
          <p class="chunk" data-nb-ref-number="332" data-nb-words="57" data-nb-chars="352"><span class="idea" data-nb-ref-number="331" id="idea331" data-nb-words="57" data-nb-chars="352">„Tak to&nbsp;jsem přehnal,“ napadlo Kamila. Děkan Fischer se&nbsp;mu&nbsp;úplně vymknul z&nbsp;rukou. Teď bude obtížné toho chytráka uvést do&nbsp;příslušných mezí. Jako autor měl s&nbsp;postavami své zkušenosti. Někdy se&nbsp;začaly chovat úplně jinak, než předpokládal podle předběžných schémat psaných plnicím perem. Teď začal doplácet na&nbsp;to, že&nbsp;si&nbsp;takové schéma neudělal i&nbsp;pro <em>Škvár</em>.</span></p>
        </section>
        <section>
          <p class="chunk" data-nb-ref-number="333" data-nb-words="24" data-nb-chars="143"><span class="idea" data-nb-ref-number="332" id="idea332" data-nb-words="24" data-nb-chars="143"><em>„Pokud jsem se&nbsp;setkal s&nbsp;náznakem zločinu, musím stát na&nbsp;vaší straně. Nemám jinou možnost. Je&nbsp;to&nbsp;moje poslání. Pojďte ještě do&nbsp;další místnosti.“</em></span></p>
          <p class="chunk" data-nb-ref-number="334" data-nb-words="43" data-nb-chars="309"><span class="idea" data-nb-ref-number="333" id="idea333" data-nb-words="43" data-nb-chars="309"><em>Tam překvapení pokračovalo. Nebyla to&nbsp;jenom studovna, ale přímo laboratoř. Na&nbsp;stolech ležely otevřené svazky knih popsané chemickými vzorci, na&nbsp;stěnách visely tabulky a&nbsp;schémata, ve&nbsp;stojanech byly upevněny velké a&nbsp;malé skleněné nádoby rozličných tvarů. V&nbsp;rohu místnosti zahlédl Robert astronomický dalekohled.</em></span></p>
          <p class="chunk" data-nb-ref-number="335" data-nb-words="63" data-nb-chars="363"><span class="idea" data-nb-ref-number="334" id="idea334" data-nb-words="63" data-nb-chars="363"><em>„Tento pokoj nemá moje sestra příliš ráda. Myslí si, že&nbsp;k&nbsp;mému poslání nepatří světské vědy. Což ale všechno není součástí jednoho universa, ke&nbsp;kterému patří vše, co&nbsp;může být poznáno?“ Pak se&nbsp;obrátil k&nbsp;Robertovi a&nbsp;dodal: „Poznání a&nbsp;boji proti zlu jsem zasvětil celý svůj život. Nemohu pro vás mnoho udělat, ale jestli se&nbsp;rozhodnete tu&nbsp;zůstat, jsem vám k&nbsp;službám.“</em></span></p>
          <p class="chunk" data-nb-ref-number="336" data-nb-words="19" data-nb-chars="114"><span class="idea" data-nb-ref-number="335" id="idea335" data-nb-words="19" data-nb-chars="114"><em>Takovou nabídku nemohl Robert odmítnout. Již proto ne, že&nbsp;děkan Fischer byl jeho jediný spojenec v&nbsp;této cizí zemi.</em></span></p>
          <p class="chunk" data-nb-ref-number="337" data-nb-words="9" data-nb-chars="54"><span class="idea" data-nb-ref-number="336" id="idea336" data-nb-words="9" data-nb-chars="54"><em>„Máte málo času. Již jste si&nbsp;prostudoval plány zámku?“</em></span></p>
          <p class="chunk" data-nb-ref-number="338" data-nb-words="8" data-nb-chars="47"><span class="idea" data-nb-ref-number="337" id="idea337" data-nb-words="8" data-nb-chars="47"><em>„Zatím nebylo kdy, ale učiním tak co&nbsp;nejdříve.“</em></span></p>
          <p class="chunk" data-nb-ref-number="339" data-nb-words="75" data-nb-chars="426"><span class="idea" data-nb-ref-number="338" id="idea338" data-nb-words="75" data-nb-chars="426"><em>„V&nbsp;tomto městě není pro vás moc bezpečno. Udělal byste nejlépe, kdybyste se&nbsp;přestěhoval k&nbsp;nám, do&nbsp;pokoje pro hosty. Zdejším hotelům nemůžete moc věřit. I&nbsp;kdyby neměli ze&nbsp;zámku všude své špehy, dokáží se&nbsp;dozvědět všechno. Jsem si&nbsp;jist, že&nbsp;v&nbsp;tomto okamžiku jdou po&nbsp;vás a&nbsp;prohledávají každou ulici a&nbsp;slídí před všemi hotely. Je&nbsp;to&nbsp;malé město. Divil bych se, kdyby o&nbsp;vás již nevěděli. Zůstaňte tady a&nbsp;zavazadla vám nechám donést.“</em></span></p>
          <p class="chunk" data-nb-ref-number="340" data-nb-words="40" data-nb-chars="220"><span class="idea" data-nb-ref-number="339" id="idea339" data-nb-words="40" data-nb-chars="220"><em>Robert to&nbsp;pokládal za&nbsp;přílišnou opatrnost, ale přesto nabídku k&nbsp;ubytování přijal. Sotva si&nbsp;došel do&nbsp;hotelu pro svůj malý kufr, sdělila mu&nbsp;znuděná dívka v&nbsp;recepci, že&nbsp;se&nbsp;na&nbsp;něj v&nbsp;době, co&nbsp;byl pryč, již dvakrát někdo ptal.</em></span></p>
          <p class="chunk" data-nb-ref-number="341" data-nb-words="19" data-nb-chars="123"><span class="idea" data-nb-ref-number="340" id="idea340" data-nb-words="19" data-nb-chars="123"><em>„Kdyby se&nbsp;ptali znova, řekněte, že&nbsp;jsem již odcestoval,“ nařídil ženě a&nbsp;tázavý pohled modrých očí umlčel tučným spropitným.</em></span></p>
          <p class="chunk" data-nb-ref-number="342" data-nb-words="153" data-nb-chars="955"><span class="idea" data-nb-ref-number="341" id="idea341" data-nb-words="153" data-nb-chars="955"><em>Když si&nbsp;o&nbsp;několik chvil později znovu rozložil u&nbsp;děkana své věci, otevřel konečně knihu s&nbsp;plány zámku. Celá zámecká stavba byla mnohem komplikovanější, než si&nbsp;myslel. Zámek byl velmi starý, vybudovaný na&nbsp;základech středověkého hradu a&nbsp;ještě později mnohokrát přestavovaný. V&nbsp;jeho nitru bylo nesčetně chodeb, schodišť, pokojů, sálů a&nbsp;sklepení. Při každé nové přestavbě jako by&nbsp;se&nbsp;stavitelé báli zbourat něco z&nbsp;toho, co&nbsp;bylo dílem jejich předchůdců, a&nbsp;tak jenom přidávali své vlastní, jistě podle přání ještě podivnějších majitelů. Robert listoval knihou a&nbsp;snažil se&nbsp;vštípit si&nbsp;do&nbsp;paměti barevné náčrtky a&nbsp;zapamatovat si&nbsp;aspoň ty&nbsp;nejdůležitější prostory, ale nedařilo se&nbsp;mu&nbsp;to&nbsp;snadno. Navíc ani nevěděl, jak se&nbsp;do&nbsp;zámku dostane. Cesta lesem ani přes vřesoviště mu&nbsp;nepřipadala bezpečná. A&nbsp;i kdyby pronikl dovnitř, co&nbsp;si&nbsp;tam potom počne? Má&nbsp;prohledávat všechno místnost po&nbsp;místnosti? Či&nbsp;má&nbsp;někomu stisknout hrdlo a&nbsp;chtít z&nbsp;něj dostat informace za&nbsp;každou cenu?</em></span></p>
          <p class="chunk" data-nb-ref-number="343" data-nb-words="15" data-nb-chars="81"><span class="idea" data-nb-ref-number="342" id="idea342" data-nb-words="15" data-nb-chars="81"><em>Děkan se&nbsp;vrátil domů v&nbsp;podvečer a&nbsp;bylo jasné, že&nbsp;má&nbsp;pro Roberta důležitou zprávu.</em></span></p>
          <p class="chunk" data-nb-ref-number="344" data-nb-words="36" data-nb-chars="201"><span class="idea" data-nb-ref-number="343" id="idea343" data-nb-words="36" data-nb-chars="201"><em>„Už i&nbsp;v&nbsp;naší ulici se&nbsp;začínají potulovat podivná individua. Je&nbsp;možné, že&nbsp;vás už&nbsp;vyčenichali. Nechoďte sám ven, protože pak byste se&nbsp;možná dostal na&nbsp;zámek a&nbsp;všechno odhalil dříve, než by&nbsp;vám bylo milé.“</em></span></p>
          <p class="chunk" data-nb-ref-number="345" data-nb-words="21" data-nb-chars="124"><span class="idea" data-nb-ref-number="344" id="idea344" data-nb-words="21" data-nb-chars="124"><em>Seděli v&nbsp;děkanově pracovně a&nbsp;sestra přinesla horký punč. Venku se&nbsp;brzo začalo stmívat a&nbsp;na městečko padl vlhký mlhavý chlad.</em></span></p>
          <p class="chunk" data-nb-ref-number="346" data-nb-words="111" data-nb-chars="671"><span class="idea" data-nb-ref-number="345" id="idea345" data-nb-words="111" data-nb-chars="671"><em>„Celé dvě hodiny jsem věnoval tomu, že&nbsp;jsem na&nbsp;kůru hledal starou sbírku lidových pověstí. Nemají většinou žádnou hodnotu. Je&nbsp;však mezi nimi jedna, která by&nbsp;vás mohla zajímat. Asi před dvěma sty lety došlo v&nbsp;kraji k&nbsp;selskému povstání a&nbsp;vzbouřenci táhli k&nbsp;zámku, který obklíčili. Na&nbsp;zámku byla v&nbsp;té době jenom zámecká paní Kateřina se&nbsp;svým služebnictvem, neboť pán odjel za&nbsp;obchodem. Bylo jasné, že&nbsp;vyražení vrat a&nbsp;smutný konec zámeckých obyvatel na&nbsp;vidlích opilých vesničanů je&nbsp;jenom otázkou okamžiku. Tehdy prý všichni uprchli do&nbsp;sklepa, kde se&nbsp;modlili ke&nbsp;svaté Barboře. Najednou si&nbsp;někdo všimnul starých dveří. Za&nbsp;nimi našli chodbu, která vedla až&nbsp;do&nbsp;zdejšího kostela.“</em></span></p>
          <p class="chunk" data-nb-ref-number="347" data-nb-words="3" data-nb-chars="23"><span class="idea" data-nb-ref-number="346" id="idea346" data-nb-words="3" data-nb-chars="23"><em>Roberta pověst zaujala.</em></span></p>
          <p class="chunk" data-nb-ref-number="348" data-nb-words="4" data-nb-chars="30"><span class="idea" data-nb-ref-number="347" id="idea347" data-nb-words="4" data-nb-chars="30"><em>„Ta chodba skutečně existuje?“</em></span></p>
          <p class="chunk" data-nb-ref-number="349" data-nb-words="31" data-nb-chars="167"><span class="idea" data-nb-ref-number="348" id="idea348" data-nb-words="31" data-nb-chars="167"><em>„Ještě v&nbsp;polovině minulého století se&nbsp;prý vědělo, kde je&nbsp;do&nbsp;ní&nbsp;vstup. Možná někde v&nbsp;kryptě. Nikdy jsem to&nbsp;nezkoumal, ale jsem přesvědčen, že&nbsp;by&nbsp;na&nbsp;tom něco mohlo být.“</em></span></p>
          <p class="chunk" data-nb-ref-number="350" data-nb-words="11" data-nb-chars="63"><span class="idea" data-nb-ref-number="349" id="idea349" data-nb-words="11" data-nb-chars="63"><em>„Proč by&nbsp;někdo dělal chodbu, která musí být aspoň míli dlouhá?“</em></span></p>
          <p class="chunk" data-nb-ref-number="351" data-nb-words="49" data-nb-chars="317"><span class="idea" data-nb-ref-number="350" id="idea350" data-nb-words="49" data-nb-chars="317"><em>„Více než míli. Asi proto, aby bylo možné vydržet obléhání zámku, který nebyl chráněn městskými hradbami, ale jenom vlastními vysokými zdmi, než přijde během několika dní pomoc. Hloubit takovou chodbu by&nbsp;muselo stát celé jmění, ale je&nbsp;možné, že&nbsp;stavitelé využili části důlních chodeb, ve&nbsp;kterých se&nbsp;těžívalo stříbro.“</em></span></p>
        </section>
        <section>
          <p class="chunk" data-nb-ref-number="352" data-nb-words="20" data-nb-chars="118"><span class="idea" data-nb-ref-number="351" id="idea351" data-nb-words="20" data-nb-chars="118">Kamil získal dojem, že&nbsp;se&nbsp;v&nbsp;jeho <em>Škváru</em> příliš mnoho kecá. Takhle žádné peníze z&nbsp;nakladatele nevyrazí. Chtělo to&nbsp;akci.</span></p>
        </section>
        <section>
          <p class="chunk" data-nb-ref-number="353" data-nb-words="25" data-nb-chars="145"><span class="idea" data-nb-ref-number="352" id="idea352" data-nb-words="25" data-nb-chars="145"><em>„Chce to&nbsp;akci,“ řekl Robert. „Existuje-li ten vchod, musíme ho&nbsp;najít. Nemá cenu otálet. Možná jde o&nbsp;lidské životy. Jste ochoten mi&nbsp;s&nbsp;tím pomoci?“</em></span></p>
          <p class="chunk" data-nb-ref-number="354" data-nb-words="5" data-nb-chars="36"><span class="idea" data-nb-ref-number="353" id="idea353" data-nb-words="5" data-nb-chars="36"><em>„Až dokouřím doutník,“ pravil děkan.</em></span></p>
          <p class="chunk" data-nb-ref-number="355" data-nb-words="54" data-nb-chars="323"><span class="idea" data-nb-ref-number="354" id="idea354" data-nb-words="54" data-nb-chars="323"><em>Již téměř za&nbsp;tmy sešli po&nbsp;schodech na&nbsp;ulici a&nbsp;přešli přes náměstí k&nbsp;děkanskému kostelu. Ve&nbsp;vzduchu bylo cítit začínající podzim, ještě sice ne&nbsp;pach tlejícího listí, ale pod nohama již občas zašustil usychající list. Měsíc ještě nevyšel, protože bylo těsně po&nbsp;úplňku, a&nbsp;tak si&nbsp;tento společník nočního podnikání dával na&nbsp;čas.</em></span></p>
          <p class="chunk" data-nb-ref-number="356" data-nb-words="25" data-nb-chars="160"><span class="idea" data-nb-ref-number="355" id="idea355" data-nb-words="25" data-nb-chars="160"><em>V&nbsp;chrámu byla tma, pouze siluety soch svatých připomínaly mlčen­livé svědky staletí a&nbsp;svým zlacením se&nbsp;občas zableskly, když na&nbsp;ně&nbsp;dopadla zář děkanovy lucerny.</em></span></p>
          <p class="chunk" data-nb-ref-number="357" data-nb-words="9" data-nb-chars="65"><span class="idea" data-nb-ref-number="356" id="idea356" data-nb-words="9" data-nb-chars="65"><em>„Nebudeme rozsvěcet jiná světla,“ zašeptal. „Mohli by&nbsp;nás vidět.“</em></span></p>
          <p class="chunk" data-nb-ref-number="358" data-nb-words="1" data-nb-chars="6"><span class="idea" data-nb-ref-number="357" id="idea357" data-nb-words="1" data-nb-chars="6"><em>„Kdo?“</em></span></p>
          <p class="chunk" data-nb-ref-number="359" data-nb-words="15" data-nb-chars="80"><span class="idea" data-nb-ref-number="358" id="idea358" data-nb-words="15" data-nb-chars="80"><em>„Oni. Nedělejte si&nbsp;iluze. I&nbsp;tak by&nbsp;byl zázrak, kdyby už&nbsp;nevěděli, že&nbsp;jsme tady.“</em></span></p>
          <p class="chunk" data-nb-ref-number="360" data-nb-words="13" data-nb-chars="87"><span class="idea" data-nb-ref-number="359" id="idea359" data-nb-words="13" data-nb-chars="87"><em>Společně odtáhli dvě dřevěné lavice, pod kterými se&nbsp;objevila dvířka, vedoucí do&nbsp;krypty.</em></span></p>
          <p class="chunk" data-nb-ref-number="361" data-nb-words="65" data-nb-chars="369"><span class="idea" data-nb-ref-number="360" id="idea360" data-nb-words="65" data-nb-chars="369"><em>„Nikdy se&nbsp;tam nechodí. V&nbsp;kryptě se&nbsp;již přes sto let nepohřbívá. Od&nbsp;té&nbsp;doby, co&nbsp;si&nbsp;panstvo na&nbsp;zámku zřídilo vlastní pohřební kapli. Sám jsem zde byl jenom jednou před deseti lety, abych viděl, jestli základy chrámu neohrožuje vlhkost. Nedíval jsem se&nbsp;moc kolem sebe. Věřte mi, ani člověk víry a&nbsp;vědy, za&nbsp;jakého se&nbsp;pokládám, tam netráví více času, než je&nbsp;nezbytně nutné.“</em></span></p>
          <p class="chunk" data-nb-ref-number="362" data-nb-words="19" data-nb-chars="123"><span class="idea" data-nb-ref-number="361" id="idea361" data-nb-words="19" data-nb-chars="123"><em>„Tohle vám věřím,“ řekl Robert, na&nbsp;kterého prostředí docela zapůsobilo. Zvláště když na&nbsp;tváři ucítil dusný závan z&nbsp;podzemí.</em></span></p>
          <p class="chunk" data-nb-ref-number="363" data-nb-words="83" data-nb-chars="504"><span class="idea" data-nb-ref-number="362" id="idea362" data-nb-words="83" data-nb-chars="504"><em>Děkan šel napřed a&nbsp;svítil lucernou na&nbsp;úzké strmé schodiště vedoucí do&nbsp;nitra krypty. Schody byly staré, ale nebyly moc prošlapané. Sem se&nbsp;vskutku moc nechodilo. Když došli oba muži až&nbsp;k&nbsp;úpatí schodů, mohli v&nbsp;mihotavém světle zahlédnout obrysy sarkofágů. Krypta byla velká a&nbsp;její klenba byla vyšší, než se&nbsp;dalo očekávat. Možná, že&nbsp;v&nbsp;dávných dobách měla sloužit také jako úkryt před nepřáteli. Tato podzemní místnost byla pod chrámem jediná. Pokud bylo někde vyústění tajného tunelu, mohlo to&nbsp;být jenom zde.</em></span></p>
          <p class="chunk" data-nb-ref-number="364" data-nb-words="16" data-nb-chars="94"><span class="idea" data-nb-ref-number="363" id="idea363" data-nb-words="16" data-nb-chars="94"><em>Děkan vyndal z&nbsp;kapsy malé kladívko a&nbsp;proklepával každou část zdi, která se&nbsp;mu&nbsp;zdála podezřelá.</em></span></p>
          <p class="chunk" data-nb-ref-number="365" data-nb-words="13" data-nb-chars="77"><span class="idea" data-nb-ref-number="364" id="idea364" data-nb-words="13" data-nb-chars="77"><em>„Nikde tu&nbsp;není nic, co&nbsp;by&nbsp;připomínalo vchod. Žádné dveře ani za­zděný otvor.“</em></span></p>
          <p class="chunk" data-nb-ref-number="366" data-nb-words="7" data-nb-chars="44"><span class="idea" data-nb-ref-number="365" id="idea365" data-nb-words="7" data-nb-chars="44"><em>„Co některý z&nbsp;těch náhrobků?“ navrhl Robert.</em></span></p>
          <p class="chunk" data-nb-ref-number="367" data-nb-words="10" data-nb-chars="57"><span class="idea" data-nb-ref-number="366" id="idea366" data-nb-words="10" data-nb-chars="57"><em>Děkan si&nbsp;začal s&nbsp;lucernou prohlížet desky vsazené do&nbsp;zdi.</em></span></p>
          <p class="chunk" data-nb-ref-number="368" data-nb-words="13" data-nb-chars="86"><span class="idea" data-nb-ref-number="367" id="idea367" data-nb-words="13" data-nb-chars="86"><em>„Nejsou to&nbsp;pravé náhrobky. Spíše do&nbsp;zdi zasadili staré desky, které už&nbsp;nepotřebovali.“</em></span></p>
          <p class="chunk" data-nb-ref-number="369" data-nb-words="18" data-nb-chars="120"><span class="idea" data-nb-ref-number="368" id="idea368" data-nb-words="18" data-nb-chars="120"><em>Oba sledovali letopočty vyryté do&nbsp;desek. Ty&nbsp;nejstarší byly přes dvě století staré, některé pocházely z&nbsp;minulého století.</em></span></p>
          <p class="chunk" data-nb-ref-number="370" data-nb-words="13" data-nb-chars="74"><span class="idea" data-nb-ref-number="369" id="idea369" data-nb-words="13" data-nb-chars="74"><em>„Pokud je&nbsp;vchod za&nbsp;některým z&nbsp;nich, může to&nbsp;být kterýkoli,“ soudil Robert.</em></span></p>
          <p class="chunk" data-nb-ref-number="371" data-nb-words="19" data-nb-chars="97"><span class="idea" data-nb-ref-number="370" id="idea370" data-nb-words="19" data-nb-chars="97"><em>„Ne, myslím, že&nbsp;by&nbsp;to&nbsp;mělo být někde ve&nbsp;směru k&nbsp;zámku. Pokud má&nbsp;ovšem pověst pravdu, což nevíme.“</em></span></p>
          <p class="chunk" data-nb-ref-number="372" data-nb-words="17" data-nb-chars="102"><span class="idea" data-nb-ref-number="371" id="idea371" data-nb-words="17" data-nb-chars="102"><em>Děkan se&nbsp;pokoušel v&nbsp;kryptě zorientovat do&nbsp;správného směru. „Měla by&nbsp;to&nbsp;být tahle stěna,“ řekl nakonec.</em></span></p>
          <p class="chunk" data-nb-ref-number="373" data-nb-words="113" data-nb-chars="679"><span class="idea" data-nb-ref-number="372" id="idea372" data-nb-words="113" data-nb-chars="679"><em>Oba přešli ke&nbsp;zdi vzdálené asi dvacet metrů od&nbsp;schodiště. Viděli před sebou pět nebo šest kamenů s&nbsp;reliéfy, které vyčnívaly ze&nbsp;zdi. Opět použili kladívko a&nbsp;ani tentokrát nebyli úspěšní. Zbýval jim ještě poslední kámen, na&nbsp;který sotva dosáhli, protože byl umístěn nad jejich hlavami. Trochu bezradně se&nbsp;rozhlédli. U&nbsp;zdi najednou spatřili staré máry, které bylo možno postavit na&nbsp;výšku a&nbsp;použít jako improvizovaný žebřík. Robert do&nbsp;nich několikrát zkusmo kopl, protože se&nbsp;bál, že&nbsp;mohou být zpuchřelé. V&nbsp;kryptě však byl suchý vzduch a&nbsp;dřevo se&nbsp;zdálo být pevné. Přisunuli je&nbsp;tedy ke&nbsp;zdi a&nbsp;vztyčili. Robert vyšplhal do&nbsp;výšky a&nbsp;děkanovým kladívkem zabušil do&nbsp;desky. Ozval se&nbsp;dutý zvuk.</em></span></p>
          <p class="chunk" data-nb-ref-number="374" data-nb-words="8" data-nb-chars="43"><span class="idea" data-nb-ref-number="373" id="idea373" data-nb-words="8" data-nb-chars="43"><em>„Myslím, že&nbsp;to&nbsp;máme,“ řekl do&nbsp;ticha krypty.</em></span></p>
        </section>
        <section>
          <p class="chunk" data-nb-ref-number="375" data-nb-words="62" data-nb-chars="358"><span class="idea" data-nb-ref-number="374" id="idea374" data-nb-words="62" data-nb-chars="358">Kamil by&nbsp;rád pokračoval v&nbsp;psaní, protože měl pocit, že&nbsp;dnes mu&nbsp;to&nbsp;jde obzvláště od&nbsp;ruky. Když rezignoval na&nbsp;jakoukoli sebekontrolu a&nbsp;nehlídal se, aby psal pouze a&nbsp;jenom čisté umění, šlo to&nbsp;docela rychle. Občas na&nbsp;něj sice přišlo pokušení pokusit se&nbsp;o&nbsp;nějaký <em>hlubší vnor</em>, hned ho&nbsp;ale v&nbsp;zárodku potlačil. V&nbsp;psaní však pokračovat nemohl, protože zavolala Klára.</span></p>
          <p class="chunk" data-nb-ref-number="376" data-nb-words="5" data-nb-chars="27"><span class="idea" data-nb-ref-number="375" id="idea375" data-nb-words="5" data-nb-chars="27">„Mohli bychom jít do&nbsp;kina.“</span></p>
          <p class="chunk" data-nb-ref-number="377" data-nb-words="1" data-nb-chars="9"><span class="idea" data-nb-ref-number="376" id="idea376" data-nb-words="1" data-nb-chars="9">„Dneska?“</span></p>
          <p class="chunk" data-nb-ref-number="378" data-nb-words="3" data-nb-chars="22"><span class="idea" data-nb-ref-number="377" id="idea377" data-nb-words="3" data-nb-chars="22">„Koupila jsem lístky.“</span></p>
          <p class="chunk" data-nb-ref-number="379" data-nb-words="112" data-nb-chars="754"><span class="idea" data-nb-ref-number="378" id="idea378" data-nb-words="112" data-nb-chars="754">Věděl, že&nbsp;pokud jde o&nbsp;kulturu, jsou ženy nepřekonatelné. Jejich schopnosti znát termíny a&nbsp;témata všech výstav, programy divadel, kin a&nbsp;koncertů, začátky vernisáží a&nbsp;typy studentských slev byla úžasná. Kamil věděl pouze o&nbsp;jednom člověku, který měl podobnou schopnost a&nbsp;nebyl mladou ženou, totiž o&nbsp;jistém oligofrenikovi z&nbsp;Karlína přezdívaném „kulturní vlk“. Ten věděl vždycky všechno, protože neměl nic jiného na&nbsp;práci než chodit celé odpoledne po&nbsp;městě a&nbsp;sbírat prospekty a&nbsp;slabikovat si&nbsp;názvy na&nbsp;plakátech. Po&nbsp;Karlíně se&nbsp;mu&nbsp;též přezdívalo „Král majálesu“, neboť některým lidem připomínal Allena Ginsberga. Přezdívka však přežívala pouze mezi intelektuály středního věku, protože ti&nbsp;mladší netušili, jaká je&nbsp;souvislost mezi nějakým Ginsbergem a&nbsp;majálesem.</span></p>
          <p class="chunk" data-nb-ref-number="380" data-nb-words="69" data-nb-chars="375"><span class="idea" data-nb-ref-number="379" id="idea379" data-nb-words="69" data-nb-chars="375">Šli tedy do&nbsp;kina. Kamil se&nbsp;již nepokoušel během filmu nenápadně a&nbsp;s&nbsp;tlukoucím srdcem brát Kláru za&nbsp;ruku a&nbsp;potom ji&nbsp;s&nbsp;tušením odmítnutí zvát na&nbsp;noc k&nbsp;sobě domů. Ruce si&nbsp;nechal v&nbsp;klíně a&nbsp;na noc se&nbsp;domů pojede tak jako tak. Protože se&nbsp;cítil unaven, rád by&nbsp;viděl nějaký radostnější film než <em>Schindlerův seznam</em>, protože dívat se&nbsp;několik hodin na&nbsp;Osvětim mu&nbsp;připadalo dost náročné.</span></p>
          <p class="chunk" data-nb-ref-number="381" data-nb-words="51" data-nb-chars="318"><span class="idea" data-nb-ref-number="380" id="idea380" data-nb-words="51" data-nb-chars="318">Navíc se&nbsp;Kamil bál smrti. Byl natolik moudrý, že&nbsp;ji&nbsp;nevytěsňoval. Dokonce o&nbsp;ní často uvažoval, mluvil o&nbsp;ní vhod i&nbsp;nevhod, přemítal o&nbsp;posmrtném životě, který si&nbsp;nedovedl nijak věrohodně představit a&nbsp;pečlivě si&nbsp;prohlížel hřbitovy. Teoreticky měl tedy celou záležitost dobře vymyšlenou. Z&nbsp;míry ho&nbsp;vyvedla vždy až&nbsp;realita.</span></p>
          <p class="chunk" data-nb-ref-number="382" data-nb-words="18" data-nb-chars="110"><span class="idea" data-nb-ref-number="381" id="idea381" data-nb-words="18" data-nb-chars="110">„Jak dlouho chodíš k&nbsp;té své terapeutce?“ ptal se&nbsp;jednou Kláry, když zjistil, že&nbsp;jeho přítelkyně má&nbsp;terapeutku.</span></p>
          <p class="chunk" data-nb-ref-number="383" data-nb-words="18" data-nb-chars="117"><span class="idea" data-nb-ref-number="382" id="idea382" data-nb-words="18" data-nb-chars="117">„Psychiatričce. Klidně jí&nbsp;říkej psychiatrička. Od&nbsp;té&nbsp;doby, co&nbsp;jsem měla ve&nbsp;třeťáku na&nbsp;gymplu ten sebevražedný pokus.“</span></p>
          <p class="chunk" data-nb-ref-number="384" data-nb-words="32" data-nb-chars="198"><span class="idea" data-nb-ref-number="383" id="idea383" data-nb-words="32" data-nb-chars="198">„Tys měla sebevražedný pokus?“ zalapal Kamil po&nbsp;dechu. Naštěstí mu&nbsp;toto sdělení Klára učinila ve&nbsp;tmě v&nbsp;posteli, jak to&nbsp;učinila i&nbsp;s&nbsp;mnoha jinými důležitými informacemi, takže nebylo vidět jeho výraz.</span></p>
          <p class="chunk" data-nb-ref-number="385" data-nb-words="3" data-nb-chars="18"><span class="idea" data-nb-ref-number="384" id="idea384" data-nb-words="3" data-nb-chars="18">„Nepovedlo se&nbsp;to.“</span></p>
          <p class="chunk" data-nb-ref-number="386" data-nb-words="14" data-nb-chars="99"><span class="idea" data-nb-ref-number="385" id="idea385" data-nb-words="14" data-nb-chars="99">„Předpokládám,“ zamumlal. Po&nbsp;sérii milenců, děsivých snech a&nbsp;bdělém snění teď přibyla i&nbsp;<em>sebevražda</em>.</span></p>
          <p class="chunk" data-nb-ref-number="387" data-nb-words="20" data-nb-chars="117"><span class="idea" data-nb-ref-number="386" id="idea386" data-nb-words="20" data-nb-chars="117">„Máme to&nbsp;v&nbsp;rodině. Jedna teta a&nbsp;babička. Babička skočila do&nbsp;studny. Možná taky nějaký bratranec, ale to&nbsp;nevím jistě.“</span></p>
          <p class="chunk" data-nb-ref-number="388" data-nb-words="13" data-nb-chars="76"><span class="idea" data-nb-ref-number="387" id="idea387" data-nb-words="13" data-nb-chars="76">„Chceš mi&nbsp;říct, že&nbsp;ses docela normálně chtěla podřezat nebo si&nbsp;pustit plyn?“</span></p>
          <p class="chunk" data-nb-ref-number="389" data-nb-words="3" data-nb-chars="24"><span class="idea" data-nb-ref-number="388" id="idea388" data-nb-words="3" data-nb-chars="24">„Spolykala jsem prášky.“</span></p>
          <p class="chunk" data-nb-ref-number="390" data-nb-words="2" data-nb-chars="11"><span class="idea" data-nb-ref-number="389" id="idea389" data-nb-words="2" data-nb-chars="11">„Ale proč?“</span></p>
          <p class="chunk" data-nb-ref-number="391" data-nb-words="13" data-nb-chars="83"><span class="idea" data-nb-ref-number="390" id="idea390" data-nb-words="13" data-nb-chars="83">„No, byla to&nbsp;trochu taková demonstračka, jako vždycky. Ale taky jsem měla deprese.“</span></p>
          <p class="chunk" data-nb-ref-number="392" data-nb-words="4" data-nb-chars="26"><span class="idea" data-nb-ref-number="391" id="idea391" data-nb-words="4" data-nb-chars="26">„Ještě pořád máš deprese?“</span></p>
          <p class="chunk" data-nb-ref-number="393" data-nb-words="2" data-nb-chars="14"><span class="idea" data-nb-ref-number="392" id="idea392" data-nb-words="2" data-nb-chars="14">„Jenom někdy.“</span></p>
          <p class="chunk" data-nb-ref-number="394" data-nb-words="97" data-nb-chars="564"><span class="idea" data-nb-ref-number="393" id="idea393" data-nb-words="97" data-nb-chars="564">Klára mluvila o&nbsp;sebevraždě jako o&nbsp;výletu na&nbsp;Karlštejn. Pro Kamila to&nbsp;byla zcela nová zkušenost, protože Lucie mu&nbsp;sebevraždou asi jednou nebo dvakrát pouze vyhrožovala, což ho&nbsp;sice otrávilo, ale nebral to&nbsp;moc vážně. Bral to&nbsp;vážně jen natolik, že&nbsp;uvažoval, jak se&nbsp;Lucie zbavit. Pak si&nbsp;to&nbsp;vždycky rozmyslel, protože ji&nbsp;měl poměrně rád, vlastně byla Lucie jednou z&nbsp;mála žen, které skutečně miloval. Následkem onoho sdělení bylo však to, že&nbsp;jí&nbsp;už&nbsp;nikdy úplně nevěřil. Buď je&nbsp;schopna své výhrůžky splnit, nebo to&nbsp;říká jenom tak. Ani jedna z&nbsp;těch možností se&nbsp;mu&nbsp;nelíbila.</span></p>
          <p class="chunk" data-nb-ref-number="395" data-nb-words="73" data-nb-chars="432"><span class="idea" data-nb-ref-number="394" id="idea394" data-nb-words="73" data-nb-chars="432">Když tehdy ležel vedle Kláry, která líčila, jak ji&nbsp;odvezli na&nbsp;vypumpování žaludku, uvědomil si, že&nbsp;mohla být již několik let mrtvá, pocítil při té&nbsp;představě znatelnou erekci. Nijak ho&nbsp;to&nbsp;nepřekvapilo, protože znal podobné záležitosti z&nbsp;literatury odborné i&nbsp;krásné. Kláře by&nbsp;se&nbsp;však nesvěřil ani se&nbsp;svým zděšením, ani se&nbsp;svým vzrušením. I&nbsp;Kláru měl stejně jako Lucii rád a&nbsp;mohlo by&nbsp;jí&nbsp;to&nbsp;být líto. Kamil byl totiž soucitný. Většinou.</span></p>
          <p class="chunk" data-nb-ref-number="396" data-nb-words="85" data-nb-chars="539"><span class="idea" data-nb-ref-number="395" id="idea395" data-nb-words="85" data-nb-chars="539">Když šli z&nbsp;kina, zdálo se&nbsp;Kamilovi, že&nbsp;recenzenti vyčítali poněkud nespravedlivě tvůrci, že&nbsp;hlavním hrdinou učinil bonvivána, který zachraňuje lidské životy a&nbsp;je přitom oděn ve&nbsp;slušivý oblek, navíc pije a&nbsp;zřejmě má&nbsp;i&nbsp;řadu milenek. Žádná katarze, naříkali jedni, zneužití holocaustu pro úspěch na&nbsp;stříbrném plátně, dodávali druzí. Jako by&nbsp;tvůrce mohl za&nbsp;to, že&nbsp;ve&nbsp;skutečném životě tomu tehdy bylo právě tak. Tohle bylo přece umělecky zajímavé. Kamilovi film navíc potvrdil, že&nbsp;svět je&nbsp;nehostinné místo, což se&nbsp;žádnou katarzí nedalo spravit.</span></p>
          <hr>
          <p class="chunk" data-nb-ref-number="397" data-nb-words="69" data-nb-chars="441"><span class="idea" data-nb-ref-number="396" id="idea396" data-nb-words="69" data-nb-chars="441">S&nbsp;mladým nadějným literárním kritikem se&nbsp;Kamil seznámil ještě předtím, než se&nbsp;dotyčný stal nadějným. Poprvé ho&nbsp;spatřil těsně před Listopadem, jak na&nbsp;ulici zpívá s&nbsp;evangelizační křesťanskou skupinou bojovné křesťanské písně. Před Listopadem si&nbsp;samozřejmě nikdo nemohl jen tak něco zpívat, tím méně na&nbsp;ulici, ale tohle bylo skutečně jen pár dní před tím vším a&nbsp;vnímaví jedinci, což budoucí nadějný mladý literární atd. kritik byl, to&nbsp;vycítili.</span></p>
          <p class="chunk" data-nb-ref-number="398" data-nb-words="20" data-nb-chars="127"><span class="idea" data-nb-ref-number="397" id="idea397" data-nb-words="20" data-nb-chars="127">„Bratře, nechceš něco vědět o&nbsp;Ježíšovi?“ zavolal na&nbsp;Kamila, který se&nbsp;právě s&nbsp;výrazem člověka zdrceného tíhou světa kamsi vlekl.</span></p>
          <p class="chunk" data-nb-ref-number="399" data-nb-words="9" data-nb-chars="59"><span class="idea" data-nb-ref-number="398" id="idea398" data-nb-words="9" data-nb-chars="59">„Nechci,“ odsekl Kamil a&nbsp;pokračoval ve&nbsp;své bezútěšné pouti.</span></p>
          <p class="chunk" data-nb-ref-number="400" data-nb-words="9" data-nb-chars="57"><span class="idea" data-nb-ref-number="399" id="idea399" data-nb-words="9" data-nb-chars="57">„Nechceš aspoň zajít do&nbsp;hospody?“ zeptal se&nbsp;znovu mladík.</span></p>
          <p class="chunk" data-nb-ref-number="401" data-nb-words="94" data-nb-chars="613"><span class="idea" data-nb-ref-number="400" id="idea400" data-nb-words="94" data-nb-chars="613">„Můžeme to&nbsp;zkusit,“ připustil budoucí spisovatel a&nbsp;tak se&nbsp;seznámili. Z&nbsp;náboženství měl sice instinktivní strach, ale toužil po&nbsp;intenzivních životních zkušenostech, protože tušil, že&nbsp;bez nich se&nbsp;při své umělecké dráze neobejde. Hodlal kritika studovat jako typ <em>homo religiosus</em>, který bude použitelný v&nbsp;knihách, které jednou napíše. To&nbsp;se&nbsp;také stalo, ale kromě toho se&nbsp;spřátelili. Mládenec byl sice zrovna zcela v&nbsp;zajetí svého letničního charismatického sboru, kde poznal PRAVDU, ale jinak to&nbsp;byl vzdělanec a&nbsp;nadějný esejista, mluvil plynně několika cizími jazyky a&nbsp;četl asi ve&nbsp;dvou jazycích mrtvých, pokud bylo co.</span></p>
          <p class="chunk" data-nb-ref-number="402" data-nb-words="68" data-nb-chars="415"><span class="idea" data-nb-ref-number="401" id="idea401" data-nb-words="68" data-nb-chars="415">„Až poznáš, kdo je&nbsp;to&nbsp;Ježíš, všechno ostatní ti&nbsp;bude připadat jako hovno,“ pravil budoucí kritik nad vypitým půllitrem. (Nebylo to&nbsp;až&nbsp;tak nemravné. Pouze citoval apoštola Pavla, který říká totéž, jenom se&nbsp;to&nbsp;do&nbsp;češtiny překládá jako „bezcenný brak“, aby se&nbsp;křesťané nepohoršili, kdo to&nbsp;jejich církev zakládal a&nbsp;jaký měl slovník.) „Přijď někdy k&nbsp;nám do&nbsp;společenství. Dějí se&nbsp;tam věci, které jsi ještě nikde neviděl.“</span></p>
          <p class="chunk" data-nb-ref-number="403" data-nb-words="65" data-nb-chars="422"><span class="idea" data-nb-ref-number="402" id="idea402" data-nb-words="65" data-nb-chars="422">V&nbsp;tom měl pravdu. O&nbsp;několik dní později, v&nbsp;malé místnosti kdesi v&nbsp;Holešovicích, sedělo vedle sebe asi dvacet nebo i&nbsp;třicet lidí, namačkáni jeden na&nbsp;druhého, a&nbsp;prožívali duchovní ZNOVUZROZENÍ. Kamila tenkrát trochu rozptylovalo, že&nbsp;vedle něj seděla ve&nbsp;velmi krátké sukénce dívka planoucího zraku s&nbsp;vlasy téměř do&nbsp;pasu. Těžko se&nbsp;soustředil na&nbsp;SVĚDECTVÍ, které právě k&nbsp;potěše znovuzrozeného kolektivu pronášel budoucí kritik.</span></p>
          <p class="chunk" data-nb-ref-number="404" data-nb-words="36" data-nb-chars="217"><span class="idea" data-nb-ref-number="403" id="idea403" data-nb-words="36" data-nb-chars="217">„Já jsem si&nbsp;taky myslel, že&nbsp;spásu najdu ve&nbsp;světských vědách, psychologii a&nbsp;filozofii. Pak jsem poznal, že&nbsp;musím být omyt Krví Beránkovou. Odhodil jsem falešné pozemské smýšlení a&nbsp;plně se&nbsp;vydal Ježíšovi, který je&nbsp;Pán!“</span></p>
          <p class="chunk" data-nb-ref-number="405" data-nb-words="14" data-nb-chars="86"><span class="idea" data-nb-ref-number="404" id="idea404" data-nb-words="14" data-nb-chars="86">„Haleluja!“ vzkřikla dívka v&nbsp;sukénce, až&nbsp;sebou Kamil trhnul. Trochu se&nbsp;od&nbsp;ní&nbsp;odtáhnul.</span></p>
          <p class="chunk" data-nb-ref-number="406" data-nb-words="45" data-nb-chars="268"><span class="idea" data-nb-ref-number="405" id="idea405" data-nb-words="45" data-nb-chars="268">„Předtím, než jsem poznal Pána, jsem byl v&nbsp;zajetí alkoholu, sexu, drog a&nbsp;lidských ohledů. Uvažoval jsem o&nbsp;tom, zda tento ubohý život rázně neskončit. Proč ještě žít, když nic nemá smysl? Jednoho dne jsem ale potkal bratry, kteří mi&nbsp;svědčili o&nbsp;Ježíšovi. Prohlédl jsem!“</span></p>
          <p class="chunk" data-nb-ref-number="407" data-nb-words="95" data-nb-chars="611"><span class="idea" data-nb-ref-number="406" id="idea406" data-nb-words="95" data-nb-chars="611">„Haleluja! Chvalme Pána!“ začala se&nbsp;vzrušeně chvět vlasatá dívka, která z&nbsp;mluvčího nespustila vlahé oči. Podobně rozechvěle se&nbsp;tvářily i&nbsp;jiné dívky volající haleluja a&nbsp;chvalme Pána a&nbsp;podobně, měly také vlahé oči a&nbsp;krátké sukénky nebo dlouhé sukénky a&nbsp;přiléhavá trička. Kamilovi se&nbsp;vnucovala představa, že&nbsp;zdejší atmosféra připomíná erotický klub před vystoupením nejlepších čísel. Ale to&nbsp;se&nbsp;mu&nbsp;asi jen zdálo, protože nikdy v&nbsp;žádném erotickém klubu nebyl. Zdejší chlapci se&nbsp;chvěli též, aspoň tedy někteří. Kamil se&nbsp;rovněž chvěl. Těžko říci, zda z&nbsp;jiných či&nbsp;stejných důvodů jako přítomní&nbsp;– znovuzrození vyznavači.</span></p>
          <p class="chunk" data-nb-ref-number="408" data-nb-words="161" data-nb-chars="1025"><span class="idea" data-nb-ref-number="407" id="idea407" data-nb-words="161" data-nb-chars="1025">Když skončil zdlouhavý duchovní striptýz, na&nbsp;kterém se&nbsp;podílelo ještě asi pět nebo šest lidí, přistoupilo společenství k&nbsp;modlitbě. Modlili se&nbsp;takzvaně v&nbsp;jazycích, což je&nbsp;– pro neznalé podobných fenoménů&nbsp;– vydávání jakýchsi extatických zvuků vycházejících z&nbsp;hrdla. Zvuky nemají žádnou sdělovací hodnotu, aspoň ne&nbsp;pro agnostiky jako Kamil. Jsou popsány v&nbsp;mnoha náboženských tradicích od&nbsp;delfské věštírny až&nbsp;po&nbsp;ctihodné americké křesťanské sbory charismatického ražení. Člověk hovořící „jazykem“ má&nbsp;ruce obráceny dlaněmi vzhůru, oči poněkud v&nbsp;sloup, svět kolem sebe moc nevnímá a&nbsp;mumlá slova neexistující řeči, údajně andělské. To&nbsp;vše je&nbsp;prý doprovázeno pocitem připomínajícím orgasmus, což Kamilovi vysvětlovalo, proč to&nbsp;ti&nbsp;lidé dělají. Sám si&nbsp;tehdy ruce strčil do&nbsp;kapes a&nbsp;odmítl je&nbsp;i&nbsp;po opakované výzvě dát dlaněmi vzhůru, i&nbsp;když po&nbsp;extázi toužil. Nechtělo se&nbsp;mu&nbsp;ji&nbsp;ale prožívat před lidmi. Řekl si, že&nbsp;to&nbsp;zkusí sám doma, ale o&nbsp;samotě možná mluvení jazyky a&nbsp;pocity tak dobře nefungují, nejsou-li u&nbsp;toho vyznavačky v&nbsp;sukénkách.</span></p>
          <p class="chunk" data-nb-ref-number="409" data-nb-words="71" data-nb-chars="471"><span class="idea" data-nb-ref-number="408" id="idea408" data-nb-words="71" data-nb-chars="471">Po&nbsp;mluvení v&nbsp;jazycích přišlo na&nbsp;řadu UZDRAVOVÁNÍ. „Nemoci pocházejí od&nbsp;ďábla, stejně jako od&nbsp;něj pochází hřích,“ řekl vůdce skupinky. Proto když se&nbsp;skoncovalo s&nbsp;hříchem, je&nbsp;na&nbsp;řadě skoncovat i&nbsp;s&nbsp;nemocí, protože Satanova pouta musí být zlomena „A&nbsp;ZLOMENA BUDOU!!!“ zařval najednou, až&nbsp;sebou všichni trhli. „Haleluja!!!“ přidala se&nbsp;dlouhovláska, ke&nbsp;které se&nbsp;přidali téměř všichni přítomní, takže chvíli nebylo slyšet vlastního slova. Po&nbsp;znovunastolení klidu se&nbsp;pokračovalo.</span></p>
          <p class="chunk" data-nb-ref-number="410" data-nb-words="101" data-nb-chars="611"><span class="idea" data-nb-ref-number="409" id="idea409" data-nb-words="101" data-nb-chars="611">Ze&nbsp;spolku se&nbsp;vydělilo několik jedinců, kteří byli údajně nemocní. Jeden byl skutečně o&nbsp;berlích a&nbsp;s&nbsp;jejich pomocí se&nbsp;šoural k&nbsp;malému pódiu. Asi pět nebo sedm lidí se&nbsp;postavilo do&nbsp;půlkruhu a&nbsp;vůdci nad ně&nbsp;vztáhli ruce. Nejvyšší vůdce, tak si&nbsp;ho&nbsp;aspoň Kamil v&nbsp;duchu pojmenoval, se&nbsp;potom každého dotkl dlaněmi na&nbsp;temenu hlavy a&nbsp;něco vzkřikl. Všichni uzdravovaní se&nbsp;po&nbsp;tomto úkonu složili jako pytel brambor, takže je&nbsp;museli zachytávat nachystaní pomocníci, mezi nimi i&nbsp;budoucí literární kritik. Pak se&nbsp;jali uzdravené křísit, aby mohli o&nbsp;svém uzdravení vydat svědectví. První předstoupil muž v&nbsp;ošuntělém šedém plášti.</span></p>
          <p class="chunk" data-nb-ref-number="411" data-nb-words="119" data-nb-chars="763"><span class="idea" data-nb-ref-number="410" id="idea410" data-nb-words="119" data-nb-chars="763">„No, tak já&nbsp;sem trpěl takovejma těma, no, depresema.“ Pak se&nbsp;odmlčel, vysmrkal do&nbsp;velkého červeného kapesníku a&nbsp;dodal: „Já tak nějak teď cejtím, že&nbsp;je&nbsp;to&nbsp;mnohem lepší.“ Jeho slova zanikla v&nbsp;bouři nadšení. „Haleluja, haleluja!!!“ křičeli s&nbsp;očima navrch hlavy všichni v&nbsp;místnosti. Dlouhovláska vedle Kamila přitom dupala nohama do&nbsp;země a&nbsp;potom málem omdlela, aspoň to&nbsp;tak vypadalo, protože téměř v&nbsp;bezvědomí padla Kamilovi na&nbsp;rameno a&nbsp;chvíli tam setrvala. Kamil během extáze jenom ze&nbsp;zdvořilosti zamumlal něco jako: „Hm, aleluja, hm?“, ale mohlo to&nbsp;být i&nbsp;něco jiného. Dívka se&nbsp;opět odlepila a&nbsp;naslouchala dalšímu uzdravenému, totiž uzdravené. Byla to&nbsp;asi čtyřicetiletá odbarvená blondýna ve&nbsp;velkých brýlích, za&nbsp;kterými vypadala trochu jako geneticky upravená včela.</span></p>
          <p class="chunk" data-nb-ref-number="412" data-nb-words="9" data-nb-chars="63"><span class="idea" data-nb-ref-number="411" id="idea411" data-nb-words="9" data-nb-chars="63">„Ježíš mě&nbsp;uzdravil!“ zařvala a&nbsp;obecenstvo, byť zvyklé, strnulo.</span></p>
          <p class="chunk" data-nb-ref-number="413" data-nb-words="37" data-nb-chars="222"><span class="idea" data-nb-ref-number="412" id="idea412" data-nb-words="37" data-nb-chars="222">„Ježíš, Ježíš, Ježíš!“ Přešlapovala z&nbsp;nohy na&nbsp;nohu a&nbsp;vyrážela další věty: „On je&nbsp;Pán! On&nbsp;má&nbsp;vládu nade vším! On&nbsp;uzdravuje! Haleluja, haleluja, haleluja, haleluja!“ atd. Potom ji&nbsp;kdosi odvedl. Řada přišla na&nbsp;muže s&nbsp;berlemi.</span></p>
          <p class="chunk" data-nb-ref-number="414" data-nb-words="82" data-nb-chars="485"><span class="idea" data-nb-ref-number="413" id="idea413" data-nb-words="82" data-nb-chars="485">„Dvacet let jsem musel chodit o&nbsp;berlích a&nbsp;nikdo si&nbsp;s&nbsp;tím nevěděl rady! Žádnej doktor mi&nbsp;nikdy nic nenašel. Já&nbsp;byl tak spoutanej ďáblem, že&nbsp;jsem ani ráno nemoh vstát. Dvacet let jsem nemoh chodit do&nbsp;práce a&nbsp;bral jenom invalidní důchod. A&nbsp;teď!!!“ V&nbsp;tu chvíli odhodil ošuntělý muž berle tak prudce, až&nbsp;udeřily o&nbsp;stěnu na&nbsp;druhém konci místnosti. Prozíravější znovuzrození se&nbsp;přikrčili. Hned následovalo běžné nadšení (haleluja atd.) a&nbsp;muž vrávoravě odcházel k&nbsp;židli, na&nbsp;kterou těžce usedl.</span></p>
          <p class="chunk" data-nb-ref-number="415" data-nb-words="30" data-nb-chars="193"><span class="idea" data-nb-ref-number="414" id="idea414" data-nb-words="30" data-nb-chars="193">Jako poslední se&nbsp;chtěla podělit o&nbsp;dojmy z&nbsp;uzdravení mladá žena v&nbsp;dlouhé batikované sukni. Mluvila potichu, ale procítěně. Skoro šeptala, takže šálek musel napnout uši, aby o&nbsp;poselství nepřišel.</span></p>
          <p class="chunk" data-nb-ref-number="416" data-nb-words="57" data-nb-chars="326"><span class="idea" data-nb-ref-number="415" id="idea415" data-nb-words="57" data-nb-chars="326">„Od dětství mám slabý zrak. Na&nbsp;dálku jsem vždycky špatně viděla. Musela jsem nosit silné brýle a&nbsp;všichni se&nbsp;mi&nbsp;posmívali a&nbsp;říkali mi&nbsp;Slepýš.“ (Kamil skryl tvář v&nbsp;dlaních.) „Tak jsem prosila Pána, aby mě&nbsp;uzdravil. Teď vidím, že&nbsp;mé&nbsp;prosby vyslyšel! Už&nbsp;nebudu potřebovat brýle. Jako dal SVĚTLO mé&nbsp;duši, dal také světlo mým očím!“</span></p>
          <p class="chunk" data-nb-ref-number="417" data-nb-words="116" data-nb-chars="674"><span class="idea" data-nb-ref-number="416" id="idea416" data-nb-words="116" data-nb-chars="674">Pak si&nbsp;vztáhla ruce k&nbsp;očím. Kamil si&nbsp;nejdříve myslel, že&nbsp;si&nbsp;utírá slzy dojetí, ale pak mu&nbsp;došlo, že&nbsp;poprvé v&nbsp;životě vidí, <em>jak si&nbsp;někdo vyndává kontaktní čočky!</em> Dívka čočky hodila mohutným gestem do&nbsp;šálku a&nbsp;mocným hlasem zvolala haleluja. Několik lidí se&nbsp;uhnulo, aby je&nbsp;čočkou netrefila, ale spontánní nadšení si&nbsp;nijak nezadalo s&nbsp;předchozími čísly. Dívku vzali dva pomocníci jemně pod paží a&nbsp;škobrtali s&nbsp;ní k&nbsp;první řadě. Pak už&nbsp;se&nbsp;nic nedělo, jenom se&nbsp;chvíli zpívalo a&nbsp;volalo. Nakonec vůdce oznámil, že&nbsp;příště bude na&nbsp;programu vymítání zlých duchů, protože se&nbsp;všude kolem nás šíří okultismus, ateismus, komunismus a&nbsp;jóga a&nbsp;je třeba mocnostem temna vzdorovat. Pak se&nbsp;šlo domů.</span></p>
          <p class="chunk" data-nb-ref-number="418" data-nb-words="44" data-nb-chars="243"><span class="idea" data-nb-ref-number="417" id="idea417" data-nb-words="44" data-nb-chars="243">„Já vím, že&nbsp;někomu můžeme připadat jako cvoci, ale když ono TO&nbsp;TAK JE!“ řekl pak budoucí kritik Kamilovi druhý den v&nbsp;jedné kavárně. „Když najednou vidíš, že&nbsp;to&nbsp;nejsou fanatické kecy, ale že&nbsp;to&nbsp;FUNGUJE. Když už&nbsp;netápeš, ale víš, kde je&nbsp;PRAVDA!“</span></p>
          <p class="chunk" data-nb-ref-number="419" data-nb-words="51" data-nb-chars="342"><span class="idea" data-nb-ref-number="418" id="idea418" data-nb-words="51" data-nb-chars="342">„Ano, ano,“ pravil Kamil. Pozoroval aktovku nadějného kritika, ve&nbsp;které, jak věděl, se&nbsp;přes deklarované kritikovo odvržení světského vědění skrývalo úctyhodné množství <em>samizdatů</em>. Kritik byl sice schopen se&nbsp;odříci světa a&nbsp;Satana atd., nikoli však samizdatů. Odůvodnil to&nbsp;tím, že&nbsp;proti temnu se&nbsp;bojovat musí a&nbsp;je třeba znát strategie nepřítele.</span></p>
          <p class="chunk" data-nb-ref-number="420" data-nb-words="16" data-nb-chars="90"><span class="idea" data-nb-ref-number="419" id="idea419" data-nb-words="16" data-nb-chars="90">Pak se&nbsp;dost dlouho neviděli, protože přišla revoluce. Potkat se&nbsp;měli až&nbsp;asi o&nbsp;rok později.</span></p>
          <hr>
          <p class="chunk" data-nb-ref-number="421" data-nb-words="56" data-nb-chars="378"><span class="idea" data-nb-ref-number="420" id="idea420" data-nb-words="56" data-nb-chars="378">Za&nbsp;Kamilovu spisovatelskou dráhu mohl kritik. Když na&nbsp;sebe znovu narazili, nebyl kritik sice už&nbsp;letničním křesťanem, ale charismatickým katolíkem, zato stál na&nbsp;počátku strmé životní dráhy esejisty, kritika, recenzenta a&nbsp;podobně, zkrátka člověka, který mnoha lidem poleze krkem už&nbsp;jenom na&nbsp;základě své profese. Když zjistil, že&nbsp;Kamil má&nbsp;rozepsaný román (<em>Prašivý pes</em>), varoval ho.</span></p>
          <p class="chunk" data-nb-ref-number="422" data-nb-words="15" data-nb-chars="93"><span class="idea" data-nb-ref-number="421" id="idea421" data-nb-words="15" data-nb-chars="93">„Špatně skončíš. Budu tě&nbsp;muset zavést mezi nějaké spisovatele, abys to&nbsp;viděl na&nbsp;vlastní oči.“</span></p>
          <p class="chunk" data-nb-ref-number="423" data-nb-words="113" data-nb-chars="762"><span class="idea" data-nb-ref-number="422" id="idea422" data-nb-words="113" data-nb-chars="762">Zavedl ho&nbsp;na&nbsp;oslavu čehosi, co&nbsp;nebylo důležité, protože každý tam oslavoval především sám sebe. Dostavil se&nbsp;výkvět české literatury a&nbsp;zaplnil sál se&nbsp;stoly plnými chlebíčků, sklenic vína, sklenic whisky, táců jednohubek, ovoce jižního i&nbsp;severního a&nbsp;dalších poživatin. Nakládané rybičky vyčítavě hleděly z&nbsp;talířků svýma nepřítomnýma očima, než byly pohlceny disidenty a&nbsp;včerejšími tvůrci samizdatů, dnes hvězdami literárního nebe. Představit někoho někomu jinému by&nbsp;bylo společensky nesmírně trapné, protože všichni přítomní soudili, že&nbsp;jsou velice slavní a&nbsp;všichni <em>skuteční</em> vzdělanci je&nbsp;znají. Také to&nbsp;bylo v&nbsp;době, kdy Jane Fondová obdivovala naši zemi, protože v&nbsp;ní vládnou spisovatelé, herci a&nbsp;hudebníci, takže umělec byl něco jako malé (někdy i&nbsp;velké) božstvo.</span></p>
          <p class="chunk" data-nb-ref-number="424" data-nb-words="51" data-nb-chars="315"><span class="idea" data-nb-ref-number="423" id="idea423" data-nb-words="51" data-nb-chars="315">„Podívej se&nbsp;na&nbsp;ni,“ upozornil kritik Kamila na&nbsp;afektovanou dámu, která stála osaměle u&nbsp;rohu vyprazdňujícího se&nbsp;stolu a&nbsp;otáčela vý­znamně hlavou kolem dokola. Když se&nbsp;k&nbsp;ní přiblížila přenosná televizní kamera, dáma celá jaksi nabobtnala a&nbsp;čekala, že&nbsp;se&nbsp;jí&nbsp;někdo na&nbsp;něco zeptá. Jenomže ji&nbsp;minuli, takže zase splaskla.</span></p>
          <p class="chunk" data-nb-ref-number="425" data-nb-words="76" data-nb-chars="490"><span class="idea" data-nb-ref-number="424" id="idea424" data-nb-words="76" data-nb-chars="490">„A&nbsp;támhle,“ kývnul kritik nenápadně hlavou ke&nbsp;zpustle vypadajícímu známému tvůrci, který byl pro změnu obklopen houfem štěbetajících žen všeho věku. Tvůrce se&nbsp;nepřítomně usmíval a&nbsp;zeširoka cenil zuby, přičemž stále vypadal, jako když se&nbsp;nemůže nadechnout. Pak řekl větu a&nbsp;dámy s&nbsp;umělohmotnými make-upy strnuly v&nbsp;posvátném úžasu, bylo-li ještě možno žasnout a&nbsp;trnout více než doposud, a&nbsp;zajíčkové se&nbsp;culili jako na&nbsp;besídce mateřské školy a&nbsp;neodvažovali se&nbsp;tváří v&nbsp;tvář autorovi ani špitnout.</span></p>
          <p class="chunk" data-nb-ref-number="426" data-nb-words="19" data-nb-chars="109"><span class="idea" data-nb-ref-number="425" id="idea425" data-nb-words="19" data-nb-chars="109">„Ale to&nbsp;je&nbsp;roztomilé,“ řekl Kamil s&nbsp;pohledem soustředěným na&nbsp;zajíčky, čímž odhalil, o&nbsp;co mu&nbsp;v&nbsp;literatuře jde.</span></p>
          <p class="chunk" data-nb-ref-number="427" data-nb-words="30" data-nb-chars="209"><span class="idea" data-nb-ref-number="426" id="idea426" data-nb-words="30" data-nb-chars="209">Dámami byla zase obklopena autorka pokročilejšího věku, která ve&nbsp;svých knihách i&nbsp;mužským postavám vnucovala podrobný zájem o&nbsp;vaření a&nbsp;odívání a&nbsp;zdrobnělinami otrávila mužské čtenáře po&nbsp;prvních deseti stranách.</span></p>
          <p class="chunk" data-nb-ref-number="428" data-nb-words="57" data-nb-chars="373"><span class="idea" data-nb-ref-number="427" id="idea427" data-nb-words="57" data-nb-chars="373">Aniž to&nbsp;kdo tušil, stál v&nbsp;rohu místnosti nepovšimnut budoucí autor bestselerů Vrána. Jenomže autorem bestselerů se&nbsp;stává často ten, od&nbsp;koho to&nbsp;nikdo neočekává, neboť bestseler se&nbsp;jím stává pomocí síly zvané <em>vis major</em>. Vrána tedy zdvořile naslouchal některým jiným ještě méně významným postavám večírku. Méně významní tvoří na&nbsp;večírcích koalice, aby si&nbsp;nepřipadali tak sami.</span></p>
          <p class="chunk" data-nb-ref-number="429" data-nb-words="26" data-nb-chars="175"><span class="idea" data-nb-ref-number="428" id="idea428" data-nb-words="26" data-nb-chars="175">„Ještě chceš být spisovatelem?“ zeptal se&nbsp;triumfálně kritik, když jako poslední číslo předvedl jiného kritika, který byl proslulý tím, že&nbsp;už&nbsp;šest let žádnou knihu nepochválil.</span></p>
          <p class="chunk" data-nb-ref-number="430" data-nb-words="17" data-nb-chars="111"><span class="idea" data-nb-ref-number="429" id="idea429" data-nb-words="17" data-nb-chars="111">„Ano,“ řekl Kamil a&nbsp;ještě téhož večera, ačkoliv byl mírně podnapilý, připsal další čtyři stránky <em>Prašivého psa</em>.</span></p>
          <p class="chunk" data-nb-ref-number="431" data-nb-words="38" data-nb-chars="241"><span class="idea" data-nb-ref-number="430" id="idea430" data-nb-words="38" data-nb-chars="241">Na&nbsp;nadějného kritika si&nbsp;Kamil vzpomněl, když vytvářel postavu děkana Fischera. Zpět do&nbsp;země, která vypadá trochu jako Švýcarsko, ačkoli to&nbsp;vůbec Švýcarsko být nemusí. Jsme v&nbsp;kryptě kostela a&nbsp;děkan s&nbsp;Robertem Mertonem hledají chodbu na&nbsp;zámek.</span></p>
        </section>
        <section>
          <p class="chunk" data-nb-ref-number="432" data-nb-words="6" data-nb-chars="34"><span class="idea" data-nb-ref-number="431" id="idea431" data-nb-words="6" data-nb-chars="34"><em>Robert s&nbsp;děkanem na&nbsp;sebe pohlédli.</em></span></p>
          <p class="chunk" data-nb-ref-number="433" data-nb-words="8" data-nb-chars="50"><span class="idea" data-nb-ref-number="432" id="idea432" data-nb-words="8" data-nb-chars="50"><em>„Můžeme tu&nbsp;desku nějak odstranit?“ ptal se&nbsp;Robert.</em></span></p>
          <p class="chunk" data-nb-ref-number="434" data-nb-words="15" data-nb-chars="94"><span class="idea" data-nb-ref-number="433" id="idea433" data-nb-words="15" data-nb-chars="94"><em>„Jedině vypáčit. Někde tu&nbsp;možná bude staré nářadí, ještě z&nbsp;dob, kdy se&nbsp;krypta rekonstruovala.“</em></span></p>
        </section>
        <section>
          <p class="chunk" data-nb-ref-number="435" data-nb-words="114" data-nb-chars="712"><span class="idea" data-nb-ref-number="434" id="idea434" data-nb-words="114" data-nb-chars="712">Kamil zavrhl možnost, že&nbsp;by&nbsp;děkan odešel pro krumpáč. Takové zdržení by&nbsp;sice bylo pochopitelné, ale ve&nbsp;<em>Škváru</em> by&nbsp;vypadalo dost pitomě. Spisovatel také neměl jasnou představu o&nbsp;tom, jak může být náhrobní deska připevněna na&nbsp;zeď, aby jednak sama od&nbsp;sebe vlastní vahou nespadla a&nbsp;jednak se&nbsp;zároveň dala spojenými silami dvou mužů odstranit. Rozhodl se, že&nbsp;technickými detaily nebude své dílo zatěžovat. Čím méně bude věrohodné, tím lépe, přesvědčoval sám sebe. Kritici budou mít o&nbsp;čem uvažovat. Protože se&nbsp;mu&nbsp;však přece jenom zdálo nepravděpodobné, že&nbsp;by&nbsp;se&nbsp;v&nbsp;kryptách povalovaly motyky, nechá své hrdiny nalézt aspoň železnou tyč. Musí též opsat skutečnost, že&nbsp;není ani po&nbsp;mnoha letech zrezavělá k&nbsp;nepoužitelnosti.</span></p>
        </section>
        <section>
          <p class="chunk" data-nb-ref-number="436" data-nb-words="23" data-nb-chars="140"><span class="idea" data-nb-ref-number="435" id="idea435" data-nb-words="23" data-nb-chars="140"><em>„Je tu&nbsp;železná tyč,“ zaradoval se&nbsp;děkan, když chvíli hledal v&nbsp;nepořádku v&nbsp;jednom z&nbsp;výklenků krypty. „Tou bychom mohli zkusit kámen vypáčit.“</em></span></p>
          <p class="chunk" data-nb-ref-number="437" data-nb-words="4" data-nb-chars="25"><span class="idea" data-nb-ref-number="436" id="idea436" data-nb-words="4" data-nb-chars="25"><em>„Nebude už&nbsp;úplně rezavá?“</em></span></p>
          <p class="chunk" data-nb-ref-number="438" data-nb-words="9" data-nb-chars="56"><span class="idea" data-nb-ref-number="437" id="idea437" data-nb-words="9" data-nb-chars="56"><em>„Není. Naštěstí je&nbsp;tu&nbsp;díky větrací šachtě suchý vzduch.“</em></span></p>
          <p class="chunk" data-nb-ref-number="439" data-nb-words="109" data-nb-chars="648"><span class="idea" data-nb-ref-number="438" id="idea438" data-nb-words="109" data-nb-chars="648"><em>Přiložili tyč k&nbsp;mezeře mezi kamenem a&nbsp;zdí. Dlouho se&nbsp;jim nedařilo vklínit ji&nbsp;dovnitř. Museli několikrát ostrým koncem udeřit mezi kameny, aby rozšířili malou spáru, kterou v&nbsp;šeru sotva viděli. Stálo je&nbsp;to&nbsp;mnoho sil, ale nakonec se&nbsp;to&nbsp;po&nbsp;značném úsilí povedlo. Chvilku museli odpočívat a&nbsp;pak si&nbsp;opatrně stoupli trochu stranou, aby je&nbsp;padající kámen nezavalil, a&nbsp;znovu se&nbsp;opřeli do&nbsp;konce prohýbající se&nbsp;železné tyče. Deska se&nbsp;nejdříve ani nehnula, potom něco lehce luplo a&nbsp;ona se&nbsp;zřítila dolů tak rychle, že&nbsp;jim to&nbsp;páčidlo vyrazilo z&nbsp;rukou. Ozvala se&nbsp;obrovská rána a&nbsp;krypta se&nbsp;naplnila prachem. Chvíli nic neviděli. Když se&nbsp;vzpamatovali, řekl Robert:</em></span></p>
          <p class="chunk" data-nb-ref-number="440" data-nb-words="11" data-nb-chars="63"><span class="idea" data-nb-ref-number="439" id="idea439" data-nb-words="11" data-nb-chars="63"><em>„Jestli je&nbsp;tam nějaká chodba, museli tohle slyšet až&nbsp;na&nbsp;zámku.“</em></span></p>
          <p class="chunk" data-nb-ref-number="441" data-nb-words="8" data-nb-chars="50"><span class="idea" data-nb-ref-number="440" id="idea440" data-nb-words="8" data-nb-chars="50"><em>„Aspoň se&nbsp;budou moci připravit na&nbsp;vaše přivítání.“</em></span></p>
          <p class="chunk" data-nb-ref-number="442" data-nb-words="17" data-nb-chars="114"><span class="idea" data-nb-ref-number="441" id="idea441" data-nb-words="17" data-nb-chars="114"><em>„Přesně tomu jsem se&nbsp;chtěl původně vyhnout,“ poznamenal detektiv, ale již ve&nbsp;světle lucerny zkoumal vzniklý otvor.</em></span></p>
          <p class="chunk" data-nb-ref-number="443" data-nb-words="21" data-nb-chars="124"><span class="idea" data-nb-ref-number="442" id="idea442" data-nb-words="21" data-nb-chars="124"><em>„Cítím průvan. Bude to&nbsp;skutečně chodba a&nbsp;zřejmě není ani nikde zavalená. Ten průvan je&nbsp;dost silný, tunel bude mít vyústění.“</em></span></p>
          <p class="chunk" data-nb-ref-number="444" data-nb-words="54" data-nb-chars="306"><span class="idea" data-nb-ref-number="443" id="idea443" data-nb-words="54" data-nb-chars="306"><em>Děkan ze&nbsp;zbytků már, které padající deska zcela rozdrtila, vyndal jedno z&nbsp;prken s&nbsp;výstupky, po&nbsp;kterých bylo možné vyšplhat. Robert to&nbsp;hned učinil a&nbsp;vyhoupl se&nbsp;do&nbsp;otvoru. Ten byl sice nevelký, sotva se&nbsp;v&nbsp;něm mohl trochu skrčený posadit, ale hned za&nbsp;ním se&nbsp;strop tunelu zvedal, takže se&nbsp;Robert mohl vzpřímit.</em></span></p>
          <p class="chunk" data-nb-ref-number="445" data-nb-words="6" data-nb-chars="38"><span class="idea" data-nb-ref-number="444" id="idea444" data-nb-words="6" data-nb-chars="38"><em>„Jak dlouho vydrží svítilna s&nbsp;olejem?“</em></span></p>
          <p class="chunk" data-nb-ref-number="446" data-nb-words="14" data-nb-chars="74"><span class="idea" data-nb-ref-number="445" id="idea445" data-nb-words="14" data-nb-chars="74"><em>„Mám u&nbsp;sebe náhradní nádobku. Ale i&nbsp;tak by&nbsp;měla vydržet aspoň dvě hodiny.“</em></span></p>
          <p class="chunk" data-nb-ref-number="447" data-nb-words="18" data-nb-chars="111"><span class="idea" data-nb-ref-number="446" id="idea446" data-nb-words="18" data-nb-chars="111"><em>„Nebudu ztrácet čas,“ rozhodl se&nbsp;detektiv. „Za dvě hodiny mohu vědět všechno, co&nbsp;potřebuji. Vydám se&nbsp;tam hned.“</em></span></p>
          <p class="chunk" data-nb-ref-number="448" data-nb-words="12" data-nb-chars="78"><span class="idea" data-nb-ref-number="447" id="idea447" data-nb-words="12" data-nb-chars="78"><em>„Máte zbraň?“ staral se&nbsp;duchovní. „Víte, nemusí tam být jaksi úplně bezpečně.“</em></span></p>
          <p class="chunk" data-nb-ref-number="449" data-nb-words="45" data-nb-chars="246"><span class="idea" data-nb-ref-number="448" id="idea448" data-nb-words="45" data-nb-chars="246"><em>„To předpokládám. Zbraň s&nbsp;sebou však nenosím a&nbsp;nůž jsem si&nbsp;nechal nahoře v&nbsp;zavazadlech. Nebudu se&nbsp;pro něj vracet. Něco mi&nbsp;říká, že&nbsp;bych se&nbsp;tam měl vydat hned. Vy&nbsp;se&nbsp;mnou nechoďte. Jste jediný, kdo může v&nbsp;případě, že&nbsp;bych zmizel, něco podniknout.“</em></span></p>
          <p class="chunk" data-nb-ref-number="450" data-nb-words="30" data-nb-chars="187"><span class="idea" data-nb-ref-number="449" id="idea449" data-nb-words="30" data-nb-chars="187"><em>„Odevzdanost do&nbsp;vůle Prozřetelnosti je&nbsp;jistě velká ctnost,“ pravil duchovní. „Stejně tak je&nbsp;však nutné dbát na&nbsp;lidské přičinění. Když už&nbsp;nechcete, abych šel s&nbsp;vámi, vemte si&nbsp;aspoň tohle.“</em></span></p>
          <p class="chunk" data-nb-ref-number="451" data-nb-words="11" data-nb-chars="71"><span class="idea" data-nb-ref-number="450" id="idea450" data-nb-words="11" data-nb-chars="71"><em>Zalovil v&nbsp;kapse sutany a&nbsp;vyňal stříbrný revolver s&nbsp;perleťovou rukojetí.</em></span></p>
          <p class="chunk" data-nb-ref-number="452" data-nb-words="6" data-nb-chars="37"><span class="idea" data-nb-ref-number="451" id="idea451" data-nb-words="6" data-nb-chars="37"><em>„Vy nosíte zbraň?“ podivil se&nbsp;Robert.</em></span></p>
          <p class="chunk" data-nb-ref-number="453" data-nb-words="56" data-nb-chars="296"><span class="idea" data-nb-ref-number="452" id="idea452" data-nb-words="56" data-nb-chars="296"><em>„Památka na&nbsp;dobu mého mládí. O&nbsp;tom snad až&nbsp;jindy. Teď tu&nbsp;počkám nějakou dobu, kdybyste se&nbsp;musel vrátit. Pak půjdu na&nbsp;děkanství a&nbsp;budu čekat do&nbsp;rána. Kdybyste se&nbsp;neobjevil, něco podniknu. Obávám se&nbsp;však, že&nbsp;když se&nbsp;do&nbsp;té&nbsp;doby neukážete, tak jakákoli pomoc, by&nbsp;– jak bych to&nbsp;tak řekl&nbsp;– byla jaksi…“</em></span></p>
          <p class="chunk" data-nb-ref-number="454" data-nb-words="16" data-nb-chars="99"><span class="idea" data-nb-ref-number="453" id="idea453" data-nb-words="16" data-nb-chars="99"><em>„Chápu,“ řekl Robert. „Odcházím. Děkuji vám zatím za&nbsp;vše. Zítra to&nbsp;při punči a&nbsp;doutníku probereme.“</em></span></p>
          <p class="chunk" data-nb-ref-number="455" data-nb-words="22" data-nb-chars="130"><span class="idea" data-nb-ref-number="454" id="idea454" data-nb-words="22" data-nb-chars="130"><em>„Amen,“ ujistil se&nbsp;děkan a&nbsp;Robert zmizel v&nbsp;temnotě. Světlo jeho lucerny bylo stále slabší a&nbsp;slabší, až&nbsp;zmizelo za&nbsp;jakýmsi záhybem.</em></span></p>
        </section>
        <section>
          <p class="chunk" data-nb-ref-number="456" data-nb-words="247" data-nb-chars="1508"><span class="idea" data-nb-ref-number="455" id="idea455" data-nb-words="247" data-nb-chars="1508">Nad motivem temné chodby se&nbsp;Kamil zasnil. Kdyby nepsal jednoznačný škvár, mohl by&nbsp;tuto cestu pojmout jako sestup do&nbsp;hlubin nevědomí. Chůze tunelem by&nbsp;znamenala, že&nbsp;se&nbsp;putující ponořuje hloub a&nbsp;hloub do&nbsp;tajemství své duše. Setká-li se&nbsp;s&nbsp;něčím děsivým, budou to&nbsp;uvolněné obrazy z&nbsp;vlastní psyché, které personifikují rozličné komplexy a&nbsp;vnitřní zauzliny a&nbsp;které je&nbsp;třeba integrovat či&nbsp;rozpustit. Tunel v&nbsp;nitru země má&nbsp;v&nbsp;sobě i&nbsp;cosi sexuálního. Vždyť pocházíme všichni z&nbsp;lůna matčina a&nbsp;sama země je&nbsp;Velkou Matkou, ze&nbsp;které život vychází a&nbsp;zase se&nbsp;do&nbsp;něj vrací. Kamil musel opět vzdorovat pokušení přeměnit <em>Škvár</em> v&nbsp;existenciální prózu. Zámek na&nbsp;konci tmavé chodby by&nbsp;mohl být symbolem konečného lidského údělu, který poznáváme až&nbsp;tehdy, když se&nbsp;vynořujeme ze&nbsp;tmy našeho pozemského bytí ke&nbsp;skutečné existenci, když se&nbsp;z&nbsp;hledajících detektivů, pátračů po&nbsp;Absolutnu, stáváme aristokraty v&nbsp;nádherném příbytku. Chodba v&nbsp;podzemí svou temnotou upomíná na&nbsp;temnotu ducha španělských mystiků. Vždyť sama Terezie z&nbsp;Avily hovoří o&nbsp;hradu, ve&nbsp;kterém v&nbsp;poslední komnatě je&nbsp;Pán, tedy sám Kristus atd. Touto temnou cestou či&nbsp;chodbou musí každý projít sám, nepomůže mu&nbsp;ani doprovod kněze, který musí zůstat na&nbsp;hranici mezi šerem a&nbsp;tmou, chrámem a&nbsp;putováním ke&nbsp;Světlu. Lidské poznání je&nbsp;podobno lampě s&nbsp;olejem, který&nbsp;– jak říká evangelium&nbsp;– panny moudré mají v&nbsp;množství dostatečném. Nezapomínejme ani na&nbsp;to, že&nbsp;cesta začíná v&nbsp;kryptě za&nbsp;náhrobní deskou a&nbsp;končí v&nbsp;příbytku živých. Je&nbsp;to&nbsp;vlastně takové <em>přitakání životu</em> v&nbsp;jeho plnosti.</span></p>
          <p class="chunk" data-nb-ref-number="457" data-nb-words="31" data-nb-chars="226"><span class="idea" data-nb-ref-number="456" id="idea456" data-nb-words="31" data-nb-chars="226">Poslední fráze Kamila trochu vzpamatovala. Vzdal tedy i&nbsp;reminiscence na&nbsp;<em>Tibetskou knihu mrtvých</em> a&nbsp;postklinickoúmrtní tunely doktora Moodyho a&nbsp;pokračoval ve&nbsp;vytváření <em>Škváru</em>. Neopouštěl však své skvělé myšlenky s&nbsp;lehkým srdcem.</span></p>
        </section>
        <section>
          <p class="chunk" data-nb-ref-number="458" data-nb-words="40" data-nb-chars="230"><span class="idea" data-nb-ref-number="457" id="idea457" data-nb-words="40" data-nb-chars="230"><em>Robertovi brzo zmizel za&nbsp;zády nejasný obdélník vchodu a&nbsp;po několika mírných zákrutech byl v&nbsp;tunelu sám. Šel dlouho a&nbsp;pod nohama se&nbsp;mu&nbsp;zvedaly obláčky prachu. Neviděl žádné stopy. Je&nbsp;možné, že&nbsp;je&nbsp;po&nbsp;staletích první, kdo tudy kráčí.</em></span></p>
          <p class="chunk" data-nb-ref-number="459" data-nb-words="94" data-nb-chars="535"><span class="idea" data-nb-ref-number="458" id="idea458" data-nb-words="94" data-nb-chars="535"><em>Zdálo se&nbsp;mu, že&nbsp;jde velmi dlouho. Ve&nbsp;světle lucerny viděl vždy jen několik metrů před sebe a&nbsp;hned za&nbsp;ním se&nbsp;zavírala tma. Člověk méně zvyklý na&nbsp;nezvyklé situace by&nbsp;mohl propadnout dojmu, že&nbsp;chodba nikde nekončí a&nbsp;že bude nutné jít takto dál po&nbsp;celou věčnost. Robert nejdříve počítal kroky. Pak se&nbsp;několikrát v&nbsp;zamyšlení spletl a&nbsp;potom počítání nechal. Zkusí odhadnout délku chodby podle času potřebného k&nbsp;jejímu přejití. Jenomže v&nbsp;kolik hodin vlastně vyšel z&nbsp;chrámu? Už&nbsp;jde nejméně půl hodiny, a&nbsp;může tedy být tak asi v&nbsp;polovině cesty.</em></span></p>
          <p class="chunk" data-nb-ref-number="460" data-nb-words="99" data-nb-chars="587"><span class="idea" data-nb-ref-number="459" id="idea459" data-nb-words="99" data-nb-chars="587"><em>Najednou spatřil kousek před sebou na&nbsp;zemi cosi bělavého. Když přišel blíž, zjistil, že&nbsp;je&nbsp;to&nbsp;hromádka kostí. Špičkou boty rozhrnul ostatky. Nebylo pochyb o&nbsp;tom, že&nbsp;jsou to&nbsp;lidské kosti. Posvítil si&nbsp;ještě kolem sebe. O&nbsp;několik metrů dál ležela lidská lebka. „Nezačíná to&nbsp;dobře,“ pomyslil si. Je&nbsp;pravda, že&nbsp;vybělené lidské kosti již musí být velmi staré, možná tak staré jako kostelní krypta, ze&nbsp;které přichází. I&nbsp;tak to&nbsp;však znamenalo, že&nbsp;chodba je&nbsp;místem, které je&nbsp;spojeno se&nbsp;smrtí. Vydal se&nbsp;na&nbsp;další cestu. Za&nbsp;chvíli potkal novou hromádku kostí, ale té&nbsp;již nevěnoval takovou pozornost.</em></span></p>
          <p class="chunk" data-nb-ref-number="461" data-nb-words="74" data-nb-chars="418"><span class="idea" data-nb-ref-number="460" id="idea460" data-nb-words="74" data-nb-chars="418"><em>Strop tunelu se&nbsp;lehce snížil, takže na&nbsp;některých místech musel jít Robert poněkud přikrčený a&nbsp;to jeho chůzi ještě více zpomalilo. Protože si&nbsp;musel dávat větší pozor na&nbsp;hlavu, snadno si&nbsp;všiml několika nápisů na&nbsp;stěnách. Jeden z&nbsp;nich hlásal: <em>Nevstupuj dále, je-li ti&nbsp;život milý!</em> Nebo: <em>Tato cesta končí smrtí a&nbsp;není z&nbsp;ní návratu!</em> Jiný zněl trochu jako hádanka: <em>Chodba má&nbsp;jenom jeden konec a&nbsp;ten je&nbsp;za&nbsp;tebou. Vrať se&nbsp;zpět!</em></em></span></p>
          <p class="chunk" data-nb-ref-number="462" data-nb-words="42" data-nb-chars="268"><span class="idea" data-nb-ref-number="461" id="idea461" data-nb-words="42" data-nb-chars="268"><em>„Člověk by&nbsp;musel být blázen, aby něčeho takového uposlechl,“ napadlo Roberta. Tvůrci chodby chtěli spíše výhrůžnými slovy odradit naivní místní obyvatele, kdyby se&nbsp;náhodou dostali až&nbsp;sem. Každého jiného by&nbsp;musely pouze upozornit na&nbsp;to, že&nbsp;rozhodně stojí za&nbsp;to&nbsp;jít dál.</em></span></p>
          <p class="chunk" data-nb-ref-number="463" data-nb-words="96" data-nb-chars="558"><span class="idea" data-nb-ref-number="462" id="idea462" data-nb-words="96" data-nb-chars="558"><em>Podíval se&nbsp;na&nbsp;nápisy více zblízka. Nebyly tak staré jako kosti. Dokonce měl pocit, že&nbsp;jsou velmi nedávného data. Někdo je&nbsp;tu&nbsp;musel napsat, aby nahodilého poutníka odradil od&nbsp;cesty nyní, ne&nbsp;v&nbsp;dávných časech, kdy mohla cizí vojska obléhat zámek. Podíval se&nbsp;pod nohy, zda neuvidí nové stopy. Země tu&nbsp;však byla tak tvrdá, že&nbsp;na&nbsp;ní&nbsp;nebylo ani smítko prachu, a&nbsp;on nemohl poznat, kdy v&nbsp;těchto místech byla naposledy lidská bytost. Nebo nějaká jiná bytost? Vzpomněl si&nbsp;na&nbsp;setkání na&nbsp;vřesovišti, kdy byl obklopen záhadnými stíny. Tady by&nbsp;jim byl vydán zcela napospas.</em></span></p>
          <p class="chunk" data-nb-ref-number="464" data-nb-words="152" data-nb-chars="937"><span class="idea" data-nb-ref-number="463" id="idea463" data-nb-words="152" data-nb-chars="937"><em>Měl štěstí, že&nbsp;svou pozornost obrátil od&nbsp;stěn k&nbsp;podlaze. Zahlédl před sebou podivnou dlaždici, jakou tu&nbsp;ještě neviděl. Zkoumal ji&nbsp;ve&nbsp;světle svítilny velmi podrobně. Nebyla úplně zapuštěna do&nbsp;země, trochu vy­čnívala. Nebyl na&nbsp;ní&nbsp;také žádný prach. Pocítil podobné tušení, jako když se&nbsp;ubytoval v&nbsp;hostinci u&nbsp;Gruberových. Posvítil si&nbsp;na&nbsp;nejbližší okolí a&nbsp;na strop. Nad hlavou, kde byl strop náhle vyšší, takže tu&nbsp;prostor vytvářel jakousi klenbu, spatřil dlouhý ocelový bodec, který svým ostřím mířil na&nbsp;místo asi metr za&nbsp;dlaždicí. „Je to&nbsp;spouštěcí mechanismus?“ uvažoval Robert. Napadlo ho&nbsp;dokonce zkusit na&nbsp;dlaždici šlápnout a&nbsp;potom bleskově uskočit. Co&nbsp;když je&nbsp;však bodec spojen s&nbsp;nějakou silnou pružinou a&nbsp;žádný skok nebude dost rychlý? Co&nbsp;když to&nbsp;není jediná nástraha a&nbsp;dojde třeba k&nbsp;zavalení chodby nebo výbuchu? Stačilo by&nbsp;i&nbsp;to, kdyby šlápnutí vyslalo signál na&nbsp;zámek. Robert tedy zrádný kámen obešel a&nbsp;dále postupoval ještě opatrněji.</em></span></p>
          <p class="chunk" data-nb-ref-number="465" data-nb-words="37" data-nb-chars="198"><span class="idea" data-nb-ref-number="464" id="idea464" data-nb-words="37" data-nb-chars="198"><em>Najednou se&nbsp;mu&nbsp;zdálo, že&nbsp;slyší nějaký zvuk. Nebyl si&nbsp;úplně jist a&nbsp;chvilku se&nbsp;domníval, že&nbsp;mu&nbsp;jenom zní v&nbsp;uších. Potom se&nbsp;pocit naléhavě vrátil. Zastavil se&nbsp;a&nbsp;zavřel oči, aby se&nbsp;mohl lépe soustředit.</em></span></p>
        </section>
        <section>
          <p class="chunk" data-nb-ref-number="466" data-nb-words="77" data-nb-chars="460"><span class="idea" data-nb-ref-number="465" id="idea465" data-nb-words="77" data-nb-chars="460">Kamil zavřel oči, aby se&nbsp;mohl lépe soustředit. Cítil svírání kolem žaludku. Byla sobota dopoledne jednoho z&nbsp;prvních srpnových dní. Místo aby se&nbsp;koupal nebo šel ven, sedí doma a&nbsp;píše naprostý nesmysl. Nikdy nedokáže napsat takový škvár, aby byl použitelný pro pana Ivo Železného či&nbsp;někoho podobného. I&nbsp;škvár má&nbsp;své zákonitosti a&nbsp;je to&nbsp;svým způsobem náročný žánr. Vnitřní démon Kamilovi našeptával, že&nbsp;by&nbsp;bylo lépe přiznat si&nbsp;porážku a&nbsp;změnit styl, dokud je&nbsp;čas.</span></p>
          <p class="chunk" data-nb-ref-number="467" data-nb-words="63" data-nb-chars="365"><span class="idea" data-nb-ref-number="466" id="idea466" data-nb-words="63" data-nb-chars="365">Jeho nálada se&nbsp;přes nečekaná horka posunula k&nbsp;bodu mrazu. Klára mu&nbsp;včera zase po&nbsp;nějaké době vytkla, že&nbsp;jí&nbsp;říká Klaritine, protože taková přezdívka má&nbsp;mužskou koncovku a&nbsp;jmenuje se&nbsp;tak též prášek proti alergii. Kamil na&nbsp;svých přezdívkách pro ženy trval, protože tím si&nbsp;mohl dívky trochu přizpůsobit k&nbsp;obrazu svému. Jednou mu&nbsp;před ní&nbsp;ujelo, že&nbsp;si&nbsp;tím ženy zlidšťuje.</span></p>
          <p class="chunk" data-nb-ref-number="468" data-nb-words="9" data-nb-chars="52"><span class="idea" data-nb-ref-number="467" id="idea467" data-nb-words="9" data-nb-chars="52">„Tak pro tebe není žena člověk?“ podivila se&nbsp;slečna.</span></p>
          <p class="chunk" data-nb-ref-number="469" data-nb-words="15" data-nb-chars="104"><span class="idea" data-nb-ref-number="468" id="idea468" data-nb-words="15" data-nb-chars="104">„Samozřejmě že&nbsp;je. Žena je&nbsp;však bytost pohlcující, mystická, mocná a&nbsp;obtížně uchopitelná běžnými pojmy.“</span></p>
          <p class="chunk" data-nb-ref-number="470" data-nb-words="6" data-nb-chars="44"><span class="idea" data-nb-ref-number="469" id="idea469" data-nb-words="6" data-nb-chars="44">„Proč si&nbsp;ženy zlidšťuješ mužskou koncovkou?“</span></p>
          <p class="chunk" data-nb-ref-number="471" data-nb-words="5" data-nb-chars="24"><span class="idea" data-nb-ref-number="470" id="idea470" data-nb-words="5" data-nb-chars="24">„Protože se&nbsp;mi&nbsp;to&nbsp;líbí.“</span></p>
          <p class="chunk" data-nb-ref-number="472" data-nb-words="14" data-nb-chars="81"><span class="idea" data-nb-ref-number="471" id="idea471" data-nb-words="14" data-nb-chars="81">„Ty ve&nbsp;skutečnosti žádnou ženu nechceš. Ty&nbsp;chceš kamaráda, se&nbsp;kterým se&nbsp;dá&nbsp;spát.“</span></p>
          <p class="chunk" data-nb-ref-number="473" data-nb-words="3" data-nb-chars="15"><span class="idea" data-nb-ref-number="472" id="idea472" data-nb-words="3" data-nb-chars="15">„To je&nbsp;pravda.“</span></p>
          <p class="chunk" data-nb-ref-number="474" data-nb-words="6" data-nb-chars="34"><span class="idea" data-nb-ref-number="473" id="idea473" data-nb-words="6" data-nb-chars="34">„Ještě navíc se&nbsp;k&nbsp;tomu přiznáváš.“</span></p>
          <p class="chunk" data-nb-ref-number="475" data-nb-words="7" data-nb-chars="39"><span class="idea" data-nb-ref-number="474" id="idea474" data-nb-words="7" data-nb-chars="39">„Neumím lhát. Každý by&nbsp;to&nbsp;hned poznal.“</span></p>
          <p class="chunk" data-nb-ref-number="476" data-nb-words="3" data-nb-chars="16"><span class="idea" data-nb-ref-number="475" id="idea475" data-nb-words="3" data-nb-chars="16">„Proč to&nbsp;děláš?“</span></p>
          <p class="chunk" data-nb-ref-number="477" data-nb-words="10" data-nb-chars="61"><span class="idea" data-nb-ref-number="476" id="idea476" data-nb-words="10" data-nb-chars="61">„Protože chci ve&nbsp;skutečnosti kamaráda, se&nbsp;kterým se&nbsp;dá&nbsp;spát.“</span></p>
          <p class="chunk" data-nb-ref-number="478" data-nb-words="11" data-nb-chars="78"><span class="idea" data-nb-ref-number="477" id="idea477" data-nb-words="11" data-nb-chars="78">„Je nechutné, opravdu nechutné, když proti mně používáš mé&nbsp;vlastní argumenty.“</span></p>
          <p class="chunk" data-nb-ref-number="479" data-nb-words="19" data-nb-chars="113"><span class="idea" data-nb-ref-number="478" id="idea478" data-nb-words="19" data-nb-chars="113">„Protože jsem nechutný. A&nbsp;protože tvé argumenty jsou skvělé. Nemám na&nbsp;ně&nbsp;co&nbsp;říct. Zase máš pravdu, jako vždycky.“</span></p>
          <p class="chunk" data-nb-ref-number="480" data-nb-words="30" data-nb-chars="178"><span class="idea" data-nb-ref-number="479" id="idea479" data-nb-words="30" data-nb-chars="178">„S&nbsp;tebou se&nbsp;nedá hádat, protože ty&nbsp;na&nbsp;hádku vůbec nepřistoupíš. Bojíš se&nbsp;otevřeného sporu. Když se&nbsp;mnou pořád souhlasíš, tak moc dobře vím, že&nbsp;se&nbsp;mnou vůbec nesouhlasíš. Uvnitř.“</span></p>
          <p class="chunk" data-nb-ref-number="481" data-nb-words="6" data-nb-chars="39"><span class="idea" data-nb-ref-number="480" id="idea480" data-nb-words="6" data-nb-chars="39">„Říkám přece všechno, co&nbsp;chceš slyšet.“</span></p>
          <p class="chunk" data-nb-ref-number="482" data-nb-words="5" data-nb-chars="28"><span class="idea" data-nb-ref-number="481" id="idea481" data-nb-words="5" data-nb-chars="28">„Ale uvnitř si&nbsp;to&nbsp;nemyslíš.“</span></p>
          <p class="chunk" data-nb-ref-number="483" data-nb-words="14" data-nb-chars="71"><span class="idea" data-nb-ref-number="482" id="idea482" data-nb-words="14" data-nb-chars="71">„Jak to&nbsp;mám zařídit, abych si&nbsp;myslel to, co&nbsp;ty&nbsp;chceš, abych si&nbsp;myslel?“</span></p>
          <p class="chunk" data-nb-ref-number="484" data-nb-words="17" data-nb-chars="119"><span class="idea" data-nb-ref-number="483" id="idea483" data-nb-words="17" data-nb-chars="119">„Nevykrucuj se. To&nbsp;samozřejmě nemůžeš nijak zařídit. Proč si&nbsp;nenajdeš nějakého kluka, když tolik toužíš po&nbsp;kamarádovi?“</span></p>
          <p class="chunk" data-nb-ref-number="485" data-nb-words="61" data-nb-chars="390"><span class="idea" data-nb-ref-number="484" id="idea484" data-nb-words="61" data-nb-chars="390">„Mám kamarády. Nejsem homosexuál a&nbsp;muži mě&nbsp;nepřitahují. Poslední hezký chlapec mě&nbsp;přitahoval ve&nbsp;čtrnácti letech, ale to&nbsp;je&nbsp;normální homoerotická fáze, jak se&nbsp;dočteš v&nbsp;každé populární příručce. Ženy jsou navíc příjemnější, v&nbsp;rozhovoru otevřenější, mnohem lépe naslouchají a&nbsp;jsem schopen s&nbsp;nimi trávit mnohem víc času než s&nbsp;muži. Ženy jsou nesnesitelné až&nbsp;tehdy, když je&nbsp;jich více pohromadě.“</span></p>
          <p class="chunk" data-nb-ref-number="486" data-nb-words="10" data-nb-chars="67"><span class="idea" data-nb-ref-number="485" id="idea485" data-nb-words="10" data-nb-chars="67">„Myslela jsem, že&nbsp;mužům imponuje, když jsou obklopeni více ženami.“</span></p>
          <p class="chunk" data-nb-ref-number="487" data-nb-words="9" data-nb-chars="63"><span class="idea" data-nb-ref-number="486" id="idea486" data-nb-words="9" data-nb-chars="63">„Ano. Jenomže v&nbsp;přítomnosti muže se&nbsp;ženy chovají civilizovaně.“</span></p>
          <p class="chunk" data-nb-ref-number="488" data-nb-words="6" data-nb-chars="38"><span class="idea" data-nb-ref-number="487" id="idea487" data-nb-words="6" data-nb-chars="38">„Jak se&nbsp;chovají v&nbsp;nepřítomnosti muže?“</span></p>
          <p class="chunk" data-nb-ref-number="489" data-nb-words="4" data-nb-chars="32"><span class="idea" data-nb-ref-number="488" id="idea488" data-nb-words="4" data-nb-chars="32">„Jako parta sprostých dlaždičů.“</span></p>
          <p class="chunk" data-nb-ref-number="490" data-nb-words="144" data-nb-chars="920"><span class="idea" data-nb-ref-number="489" id="idea489" data-nb-words="144" data-nb-chars="920">Byla to&nbsp;pravda a&nbsp;každý to&nbsp;ví. Ženy, když si&nbsp;myslí, že&nbsp;je&nbsp;nikdo neslyší, používají taková slova a&nbsp;pouštějí se&nbsp;do&nbsp;takových témat, že&nbsp;by&nbsp;se&nbsp;mužské hospodské party musely červenat. Nebylo spravedlivé říkat takové věci Kláře. Klára byla mnohem kultivovanější než jiné ženy. I&nbsp;z&nbsp;tohoto důvodu si&nbsp;Kamil nechal pro sebe myšlenky, které se&nbsp;dočetl v&nbsp;článku jednoho pražského sexuologa. Ten byl tak rozčilen televizním vystoupením jisté známé feministky, která veškeré zlo na&nbsp;světě odvodila od&nbsp;existence mužů, že&nbsp;sepsal téměř jakýsi manifest mužského pohlaví jakožto pohlaví slabšího. Muži jsou stresovanější, nepečuje o&nbsp;ně vlastní lékařský obor jako o&nbsp;ženy, umírají o&nbsp;několik let dříve, po&nbsp;rozvodu přicházejí o&nbsp;byt i&nbsp;o&nbsp;děti, jejich role vyžaduje neustálou aktivitu, všemocnost, vševědoucnost, a&nbsp;navíc něžnost a&nbsp;pochopení pro ženský svět. Z&nbsp;tohoto hlediska, napadlo Kamila, si&nbsp;ženy skutečně hrdé mužské koncovky vlastně nezaslouží.</span></p>
          <p class="chunk" data-nb-ref-number="491" data-nb-words="140" data-nb-chars="848"><span class="idea" data-nb-ref-number="490" id="idea490" data-nb-words="140" data-nb-chars="848">Každé dopoledne toho horkého léta psal Kamil <em>Škvár</em>, potom jel do&nbsp;města a&nbsp;chodil po&nbsp;pražských knihkupectvích. Zkoumal, zda mají jeho knihu, zda je&nbsp;umístěna na&nbsp;dostatečně důstojném místě a&nbsp;zda ji&nbsp;někdo bere do&nbsp;ruky a&nbsp;kupuje. Musel se&nbsp;u&nbsp;toho tvářit nenápadně, protože jeho fotografie byla na&nbsp;přebalu. Kdyby ho&nbsp;někdo poznal, jistě by&nbsp;se&nbsp;tím Kamil ztrapnil. Potom se&nbsp;vídal s&nbsp;Klárou, která dvakrát nebo třikrát do&nbsp;týdne u&nbsp;něj trávila večer, přespala tam a&nbsp;druhý den odešla. Pak musel rezignovat na&nbsp;dopolední psaní, protože Klára nikdy před polednem neodešla a&nbsp;v&nbsp;její přítomnosti&nbsp;– stejně jako v&nbsp;přítomnosti jakéhokoli jiného člověka&nbsp;– Kamil beletrii psát nemohl. Klářina přítomnost byla příjemná, ale na&nbsp;tvoření potřeboval samotu, což nikdy žádné ze&nbsp;svých přítelkyň nemohl vysvětlit. Ani Lucii ne, přestože Lucie a&nbsp;Klára mu&nbsp;ze&nbsp;všech žen rozuměly nejvíce.</span></p>
          <p class="chunk" data-nb-ref-number="492" data-nb-words="9" data-nb-chars="42"><span class="idea" data-nb-ref-number="491" id="idea491" data-nb-words="9" data-nb-chars="42">Je&nbsp;to&nbsp;s&nbsp;nimi těžké, ale samota je&nbsp;tísnivá.</span></p>
        </section>
        <section>
          <p class="chunk" data-nb-ref-number="493" data-nb-words="74" data-nb-chars="456"><span class="idea" data-nb-ref-number="492" id="idea492" data-nb-words="74" data-nb-chars="456"><em>Samota je&nbsp;tísnivá, zvláště v&nbsp;té situaci, v&nbsp;jaké se&nbsp;nacházel Robert. „Pomalu, hlavně pomalu,“ nabádal sám sebe. Nebylo to&nbsp;pro něj jednoduché, neboť jeho krev obyvatele Ostrovů ho&nbsp;vybízela k&nbsp;akci a&nbsp;nesnesla zbytečné otálení. Nebylo to&nbsp;při jeho práci poprvé, že&nbsp;musel jít sám podzemím za&nbsp;nejistým cílem. Zatím však vždy tušil, že&nbsp;nad jeho hlavou je&nbsp;poctivá londýnská dlažba, zatímco teď to&nbsp;mohly být křivolaké uličky neznámého města nebo nevlídné rašeliniště.</em></span></p>
          <p class="chunk" data-nb-ref-number="494" data-nb-words="93" data-nb-chars="552"><span class="idea" data-nb-ref-number="493" id="idea493" data-nb-words="93" data-nb-chars="552"><em>Opatrně svým zrakem poměřoval cestu. Podle časového odhadu se&nbsp;již mohl blížit k&nbsp;cíli. Zdálo se&nbsp;mu&nbsp;také, že&nbsp;chodba se&nbsp;pomalu zvedá. Pamatoval si&nbsp;podle popisu, že&nbsp;zámek je&nbsp;v&nbsp;krajině na&nbsp;vyvýšeném místě. Nikdy ho&nbsp;však neviděl, takže netušil, jak bude muset vysoko stoupat. Když téměř polevil v&nbsp;pozornosti, všiml si&nbsp;náhle stínu vrženého lucernou na&nbsp;našedlou zem v&nbsp;chodbě. Když lampou několikrát pohnul, zjistil, že&nbsp;stín vrhá jakýsi provázek, který chodbu kříží. Podíval se&nbsp;na&nbsp;něj blíže a&nbsp;zjistil, že&nbsp;je&nbsp;zcela černý. Kdyby nevrhal stín, snadno by&nbsp;ho&nbsp;přetrhl.</em></span></p>
          <p class="chunk" data-nb-ref-number="495" data-nb-words="81" data-nb-chars="486"><span class="idea" data-nb-ref-number="494" id="idea494" data-nb-words="81" data-nb-chars="486"><em>Lanko vedlo ke&nbsp;zdi k&nbsp;malé kladce a&nbsp;potom se&nbsp;ztrácelo mezi kameny. Možná bylo spojeno se&nbsp;zařízením, které bylo přesně vyváženo a&nbsp;nařízeno tak, aby vetřelci způsobilo něco jistě velmi nepříjemného. „Ti lidé asi mají hodně co&nbsp;skrývat,“ říkal si&nbsp;Robert, když opatrně podlézal černou nástrahu. Zdálo se&nbsp;mu&nbsp;téměř nemožné, aby se&nbsp;vyhnul všem nebezpečím, která na&nbsp;něj neznámí nepřátelé nastražili. Kdyby správně netušil, že&nbsp;na&nbsp;povrchu by&nbsp;cesta na&nbsp;zámek nebyla o&nbsp;nic jednodušší, byl by&nbsp;to&nbsp;vzdal.</em></span></p>
          <p class="chunk" data-nb-ref-number="496" data-nb-words="145" data-nb-chars="891"><span class="idea" data-nb-ref-number="495" id="idea495" data-nb-words="145" data-nb-chars="891"><em>Jeho odvaha byla nakonec odměněna. Po&nbsp;několika náhlých zákrutech stanul před schodištěm, které strmě směřovalo vzhůru. Musel již být pod zámkem a&nbsp;jeho sklepením. Nebyl naivní a&nbsp;věděl, že&nbsp;poslední nástrahy mohou číhat právě na&nbsp;schodišti. Pokoušel si&nbsp;sám sebe představit na&nbsp;místě nestvůrného vynálezce, který chystá podobnou past. Co&nbsp;by&nbsp;ještě vyzkoušel? Zcela jistě něco, co&nbsp;by&nbsp;se&nbsp;spouštělo šlápnutím na&nbsp;některý ze&nbsp;schodů. Jak ale pozná, pod kterým kamenem čeká možná smrt? Protože zařízení bude pozdější než stavba tunelu, bude snad použit i&nbsp;jiný kámen. A&nbsp;opravdu. Asi tři schody byly odlišného zabarvení a&nbsp;zdálo se, že&nbsp;jsou i&nbsp;méně prošlapané. Robert je&nbsp;přeskočil. I&nbsp;na ostatní schody však šlapal vždy po&nbsp;dvou, aby snížil pravděpodobnost, že&nbsp;se&nbsp;stane něco nemilého. „Nejsem již na&nbsp;takové poskakování trochu starý,“ napadlo Roberta, ale pak si&nbsp;řekl, že&nbsp;když jde o&nbsp;život, není na&nbsp;předsudky čas.</em></span></p>
        </section>
        <section>
          <p class="chunk" data-nb-ref-number="497" data-nb-words="226" data-nb-chars="1365"><span class="idea" data-nb-ref-number="496" id="idea496" data-nb-words="226" data-nb-chars="1365">Tady se&nbsp;Kamil trochu zarazil. Napadlo ho, zda není trochu starý na&nbsp;to, aby psal škváry, zatímco by&nbsp;měl vytvořit nějaké <em>zásadní umělecké dílo</em>, kterým by&nbsp;vstoupil do&nbsp;dějin české literatury. Když si&nbsp;uvědomil, že&nbsp;takzvané dějiny české literatury jsou plné zásadních a&nbsp;vážných děl, která nikdo nečte, jeho motivace polevila. Držel se&nbsp;známé zásady, že&nbsp;kniha se&nbsp;buď čte, i&nbsp;když je&nbsp;autor zapomenut, nebo všichni podle učebnic znají jména autorů, ale nikdo od&nbsp;nich nikdy dobrovolně nic nečetl. Bylo mu&nbsp;sotva přes třicet, byl autorem dvou románů vydaných nízkým nákladem, měl dosud několik mladých žen, ne&nbsp;však mnoho, na&nbsp;jejich spočítání by&nbsp;stačily prsty jedné ruky a&nbsp;nepotřeboval by&nbsp;je&nbsp;všechny, nechodil do&nbsp;práce a&nbsp;přiživoval se&nbsp;sloupky do&nbsp;týdenní přílohy poměrně známých novin. Je&nbsp;to&nbsp;moc nebo málo? Jeho vrstevníci již vodili děti do&nbsp;školky a&nbsp;někteří i&nbsp;do školy. Stále ubývalo těch, kdo byli svobodní jako on. Když překonal biologickou a&nbsp;psychologickou potřebu zplodit potomstvo, která u&nbsp;něj nikdy nebyla příliš silná, neměl rozumný důvod vstupovat do&nbsp;manželství. Před první světovou válkou by&nbsp;tak musel učinit aspoň kvůli sexu, ale možná ani to&nbsp;ne, protože by&nbsp;mohl chodit do&nbsp;nějakého lepšího nevěstince za&nbsp;svou Mici nebo Lulu nebo něčím takovým, nebo si&nbsp;mohl najít umění a&nbsp;umělců chtivou vdanou ženu a&nbsp;využívat dlouhých cest jejího manžela za&nbsp;obchodem v&nbsp;Pešti nebo Haliči.</span></p>
          <p class="chunk" data-nb-ref-number="498" data-nb-words="155" data-nb-chars="989"><span class="idea" data-nb-ref-number="497" id="idea497" data-nb-words="155" data-nb-chars="989">Kamil měl v&nbsp;podstatě všechno, co&nbsp;si&nbsp;mohl reálně přát. Měl také mnoho přání, která si&nbsp;splnit nemohl, například byt na&nbsp;Malé Straně, exkluzivní smlouvy s&nbsp;několika zahraničními nakladatelskými domy nebo řadu milenek (jako z&nbsp;Playboye a&nbsp;Elle), ale toho všeho se&nbsp;ještě mohl dočkat, bude-li dostatečně vytrvalý a&nbsp;průrazný. Vrána mnohé z&nbsp;toho již jistě měl. Opatřil si&nbsp;(prý) novou přítelkyni, koupil si&nbsp;(prý) drahý byt a&nbsp;nemusel psát žádný škvár. Dostal relativně významnou literární cenu. Všichni rozumní lidé vědí, že&nbsp;literární ceny nemají s&nbsp;uměním mnoho společného, že&nbsp;se&nbsp;o&nbsp;ně vedou tvrdé zákulisní boje, protože jde o&nbsp;peníze pro autory a&nbsp;reklamu pro nakladatelství. Nominované knihy stejně nikdo nestačí pozorně přečíst, natož o&nbsp;nich uvažovat. Kdyby pod některým z&nbsp;neznámých jmen někdo podvrhl rukopis některého z&nbsp;postarších renomovaných autorů, třeba by&nbsp;se&nbsp;takový text nedostal ani do&nbsp;užšího výběru. Kamil by&nbsp;nebral literární ceny vážně, kdyby nebyly tak důležité svým mimoliterárním významem.</span></p>
          <p class="chunk" data-nb-ref-number="499" data-nb-words="82" data-nb-chars="522"><span class="idea" data-nb-ref-number="498" id="idea498" data-nb-words="82" data-nb-chars="522">Teď ale vším opovrhl a&nbsp;rozhodl se&nbsp;dopsat svůj <em>Škvár</em>. Pokud to&nbsp;půjde, podepíše ho&nbsp;svým jménem. Pokud ho&nbsp;bude muset podepsat nějak jako Arthur Percy nebo John Mc&nbsp;Collins, už&nbsp;se&nbsp;postará, aby všichni věděli, že&nbsp;je&nbsp;to&nbsp;jeho dílko. Cítil se&nbsp;literárním světem poněkud ponížen, protože na&nbsp;jeho knihy vycházelo málo recenzí, ačkoliv jeho knihy byly lepší než většina ostatních. Nikdy nevstoupil do&nbsp;žádného z&nbsp;obskurních spisovatelských spolků, jejichž členové si&nbsp;připadali jako svědomí národa a&nbsp;norimberský trychtýř veškerého vědění.</span></p>
          <p class="chunk" data-nb-ref-number="500" data-nb-words="43" data-nb-chars="284"><span class="idea" data-nb-ref-number="499" id="idea499" data-nb-words="43" data-nb-chars="284">„Tohle ještě napíšu,“ učinil Kamil předsevzetí. „Napíšu to&nbsp;nejhůř, jak to&nbsp;půjde. Žádné umění. Nic nečekaného. Nesmí se&nbsp;tam objevit žádný neotřelý postup, jediná myšlenka, která by&nbsp;nebyla frází. Jediným jinotajem této knihy bude její existence sama o&nbsp;sobě. Všechno ostatní bude žvást.“</span></p>
          <p class="chunk" data-nb-ref-number="501" data-nb-words="18" data-nb-chars="126"><span class="idea" data-nb-ref-number="500" id="idea500" data-nb-words="18" data-nb-chars="126">„Proč nenapíšeš opravdový autobiografický román?“ ptal se&nbsp;ho&nbsp;jeden přítel po&nbsp;vydání <em>Prašivého psa</em>. „Proč se&nbsp;tolik stylizuješ?“</span></p>
          <p class="chunk" data-nb-ref-number="502" data-nb-words="7" data-nb-chars="39"><span class="idea" data-nb-ref-number="501" id="idea501" data-nb-words="7" data-nb-chars="39">„Já to&nbsp;jinak neumím,“ přiznal se&nbsp;Kamil.</span></p>
          <p class="chunk" data-nb-ref-number="503" data-nb-words="94" data-nb-chars="544"><span class="idea" data-nb-ref-number="502" id="idea502" data-nb-words="94" data-nb-chars="544">Ženám se&nbsp;kniha tehdy líbila. Problém byl v&nbsp;tom, že&nbsp;položily vždy tři inteligentní otázky a&nbsp;po té&nbsp;čtvrté bylo jasné, že&nbsp;jsou úplně mimo. Ženy nemají smysl pro humor, nezajímají je&nbsp;velké ideje, umění chápou úplně jinak, neumějí samy nic napsat, protože nemají od&nbsp;ničeho odstup. Kamil psal kvůli nim, protože jenom kvůli ženám chtěl peníze a&nbsp;slávu. A&nbsp;také proto, aby si&nbsp;potvrdil své postavení vůči ostatním mužům. Jenomže to&nbsp;si&nbsp;nejlépe potvrdí tím, že&nbsp;bude mít jednou mnoho krásných žen, které si&nbsp;budou pokládat za&nbsp;čest být zneuctěny v&nbsp;jeho lůžku.</span></p>
          <p class="chunk" data-nb-ref-number="504" data-nb-words="8" data-nb-chars="50"><span class="idea" data-nb-ref-number="503" id="idea503" data-nb-words="8" data-nb-chars="50">„Zajímám se&nbsp;o&nbsp;lidské příběhy,“ tvrdil kdysi Lucii.</span></p>
          <p class="chunk" data-nb-ref-number="505" data-nb-words="6" data-nb-chars="29"><span class="idea" data-nb-ref-number="504" id="idea504" data-nb-words="6" data-nb-chars="29">„Ty se&nbsp;zajímáš jenom o&nbsp;sebe.“</span></p>
          <p class="chunk" data-nb-ref-number="506" data-nb-words="11" data-nb-chars="64"><span class="idea" data-nb-ref-number="505" id="idea505" data-nb-words="11" data-nb-chars="64">„Kdybych se&nbsp;zajímal jenom o&nbsp;sebe, nemohl bych nikdy nic napsat.“</span></p>
          <p class="chunk" data-nb-ref-number="507" data-nb-words="15" data-nb-chars="84"><span class="idea" data-nb-ref-number="506" id="idea506" data-nb-words="15" data-nb-chars="84">„Kdyby ses zajímal příliš ještě o&nbsp;někoho jiného, neměl bys na&nbsp;své slavné psaní čas.“</span></p>
          <p class="chunk" data-nb-ref-number="508" data-nb-words="187" data-nb-chars="1208"><span class="idea" data-nb-ref-number="507" id="idea507" data-nb-words="187" data-nb-chars="1208">Lucie měla vlastně pravdu. Za&nbsp;nejlepší pasáže svých textů pokládal Kamil ty, které neměly nic společného se&nbsp;skutečností. Rád si&nbsp;vymýšlel a&nbsp;utvářel příběhy podle momentální chuti. Skutečnost ho&nbsp;spoutávala. Přesto druhé lidi potřeboval, protože nemohl psát jenom sám pro sebe, ale toužil po&nbsp;oddané čtenářské obci, která se&nbsp;již nemůže dočkat jeho nového díla. Bylo mu&nbsp;něco přes třicet a&nbsp;zdálo se&nbsp;mu, že&nbsp;už&nbsp;nemůže nic nového říci, protože všechno už&nbsp;napsal. „Budu se&nbsp;opakovat. Skončím jako některý z&nbsp;těch opelichaných klasiků, kteří své postele a&nbsp;komplexy už&nbsp;převařili pro zhlouplou veřejnost asi třicetkrát.“ Kamil učinil předsevzetí, že&nbsp;své milostné neúspěchy a&nbsp;intelektuálskou rozervanost bude čtenářům vnucovat vždy asi tak třikrát a&nbsp;pak zkusí něco nového. Otázkou jistě bylo, zda si&nbsp;čtenáři zvláštní ohleduplnost zaslouží, protože si&nbsp;bez mrknutí oka nechávají věšet bulíky na&nbsp;nos od&nbsp;nejrůznějších šarlatánů. Jistý autor byl fascinován slovem <em>rychlost</em>, jiný zase číslem <em>devět</em>, o&nbsp;čemž poskytovali hlubokomyslné rozhovory pro kulturní revue a&nbsp;psali nekonečné eseje, kde hledali netušené významy ve&nbsp;svém vlastním nudném díle, významy tak netušené, že&nbsp;snad těsně po&nbsp;dopsání o&nbsp;nich nemohli nic vědět ani oni sami.</span></p>
          <p class="chunk" data-nb-ref-number="509" data-nb-words="221" data-nb-chars="1330"><span class="idea" data-nb-ref-number="508" id="idea508" data-nb-words="221" data-nb-chars="1330">Kamil nechápal, proč by&nbsp;zrovna spisovatelé měli být svědomím národa, když mnozí z&nbsp;těch, které poznal, sami žádné svědomí neměli, což byli ještě navíc ti, kteří patřili k&nbsp;těm lepším. Ti&nbsp;se&nbsp;svědomím neměli moc o&nbsp;čem psát, protože neměli velké osobní zkušenosti ani se&nbsp;spaním s&nbsp;manželkou bližního svého, ani se&nbsp;nebáli totalitních režimů či&nbsp;nebyli vyděšeni a&nbsp;rozvráceni vlastním volnomyšlenkářstvím. I&nbsp;ti bez svědomí byli ale časem nudní tím, jak popisovali kolem dokola, jak se&nbsp;jim podařilo nebo nepodařilo to&nbsp;udělat nějaké ženě nebo muži, další už&nbsp;měl problémy s&nbsp;věkem, tak mu&nbsp;to&nbsp;tak nešlo, zato o&nbsp;tom popsal celou knihu, jiný se&nbsp;svěřoval, že&nbsp;svou partnerku musí vždy k&nbsp;posteli přivázat, protože tak se&nbsp;mu&nbsp;to&nbsp;líbí, jiná odrůda těchto lidí si&nbsp;myslela, že&nbsp;svět se&nbsp;skládá jenom z&nbsp;podnikatelů, nightclubů, hraní squashe a&nbsp;placení výpalného ukrajinským, čečenským, inguš­ským, srbským, ruským a&nbsp;vietnamským mafiím. V&nbsp;jejich knihách se&nbsp;obchodovalo především s&nbsp;bílým masem, protože jiné maso dle jejich mínění čtenáře nezajímá, pokud to&nbsp;není náhodou šnečí maso, které domněle jedí podnikatelé ke&nbsp;snídani, obědu, večeři a&nbsp;na <em>rautech</em>. Kamil tušil, že&nbsp;<em>raut</em> je&nbsp;něco jako žranice, ale nebylo mu&nbsp;jasné, čím se&nbsp;to&nbsp;liší od&nbsp;jiných společenských akcí. Asi proto, že&nbsp;nikdy na&nbsp;žádném <em>rautu</em> nebyl a&nbsp;nehrozilo, že&nbsp;by&nbsp;na&nbsp;nějaký v&nbsp;dohledné době musel jít.</span></p>
          <p class="chunk" data-nb-ref-number="510" data-nb-words="121" data-nb-chars="744"><span class="idea" data-nb-ref-number="509" id="idea509" data-nb-words="121" data-nb-chars="744">O&nbsp;světě si&nbsp;Kamil nedělal žádné iluze, ale nebyl tak zvrhlý, jak si&nbsp;to&nbsp;o&nbsp;něm mysleli někteří lidé píšící recenze do&nbsp;katolického tisku, ze&nbsp;kterých vyplývalo, že&nbsp;dnešní autoři již zcela ztratili smysl pro <em>hodnoty a&nbsp;přirozený i&nbsp;nadpřirozený Řád</em>. Když jel včera večer autobusem z&nbsp;Kačerova na&nbsp;své sídliště, seděla vedle něj přesně taková gymnazistka, jakou si&nbsp;vždy přál svést. Drobná ňadra, výrazná stehna, avšak nohy štíhlé, dlouhé vlasy stažené vkusnou sponou. Obličej prozrazoval, že&nbsp;toho ještě neví o&nbsp;životě tolik, kolik předstírá. Za&nbsp;dvaadvacet minut se&nbsp;ji&nbsp;Kamil neodvážil oslovit. Bál se&nbsp;projeveného odmítnutí, ačkoliv o&nbsp;nic nešlo. Byla to&nbsp;obyčejná holka, kterou už&nbsp;asi nikdy neuvidí a&nbsp;z&nbsp;každého odmítnutí se&nbsp;dalo se&nbsp;ctí vycouvat. Nedokázal to.</span></p>
          <p class="chunk" data-nb-ref-number="511" data-nb-words="132" data-nb-chars="839"><span class="idea" data-nb-ref-number="510" id="idea510" data-nb-words="132" data-nb-chars="839">Kamilovy důvody pro psaní se&nbsp;daly shrnout docela přehledně: sláva u&nbsp;žen a&nbsp;snad i&nbsp;mužů, peníze, příjemná forma osobní terapie, vyplnění volného času a&nbsp;krátkodobý pocit smyslu života. Za&nbsp;nejméně důležité pokládal to&nbsp;poslední, protože to&nbsp;bylo zcela iluzorní. Kamil si&nbsp;nebyl jist, že&nbsp;existuje nějaký předem daný smysl lidského života, takže jestli ho&nbsp;pociťuje nebo ne, bylo zcela irelevantní. Nemohl to&nbsp;však ani vyloučit, ale nenapadal ho&nbsp;žádný důvěryhodný způsob, jak to&nbsp;zjistit. Byli lidé, kteří takzvanému hledání smyslu života zasvětili celý tento život a&nbsp;došli ke&nbsp;zcela opačným závěrům, takže Kamil tušil, že&nbsp;by&nbsp;jistě rovněž na&nbsp;něco přišel. V&nbsp;době adolescence a&nbsp;potom znovu kolem třicítky o&nbsp;tom vedl dlouhé hovory s&nbsp;hledači Pravdy, kterých bylo všude jak nasráno, především na&nbsp;chodbách filozofické fakulty a&nbsp;Institutu základů vzdělanosti.</span></p>
          <p class="chunk" data-nb-ref-number="512" data-nb-words="23" data-nb-chars="163"><span class="idea" data-nb-ref-number="511" id="idea511" data-nb-words="23" data-nb-chars="163">„Svět nemohl vzniknout sám od&nbsp;sebe,“ vysvětloval Kamilovi jeden mladičký katolík, který si&nbsp;těsně předtím zřejmě přečetl katechismus. „Z&nbsp;chaosu nemůže povstat řád.“</span></p>
          <p class="chunk" data-nb-ref-number="513" data-nb-words="3" data-nb-chars="17"><span class="idea" data-nb-ref-number="512" id="idea512" data-nb-words="3" data-nb-chars="17">„Proč by&nbsp;nemohl?“</span></p>
          <p class="chunk" data-nb-ref-number="514" data-nb-words="10" data-nb-chars="59"><span class="idea" data-nb-ref-number="513" id="idea513" data-nb-words="10" data-nb-chars="59">„Copak by&nbsp;bylo možné, aby z&nbsp;něčeho beztvarého vznikl tvar?“</span></p>
          <p class="chunk" data-nb-ref-number="515" data-nb-words="46" data-nb-chars="305"><span class="idea" data-nb-ref-number="514" id="idea514" data-nb-words="46" data-nb-chars="305">Na&nbsp;chodbách vznešené vzdělávací instituce by&nbsp;takový výrok zněl možná vznešeně a&nbsp;případně, kdyby kolem neproudily hledačky pravdy v&nbsp;minisukních, které kromě pravdy hledaly dost úpěnlivě i&nbsp;nějaké ty&nbsp;rozechvělé hledače. I&nbsp;ti se&nbsp;činili. Příklad toho, jak naopak <em>tvar</em> může za&nbsp;určitých okolností způsobit <em>chaos</em>.</span></p>
          <p class="chunk" data-nb-ref-number="516" data-nb-words="19" data-nb-chars="115"><span class="idea" data-nb-ref-number="515" id="idea515" data-nb-words="19" data-nb-chars="115">„Jinou možnost vývoje chaos ani nemá,“ řekl Kamil. „Chaotický byl svět až&nbsp;doteď, takže jednou se&nbsp;to&nbsp;změnit muselo.“</span></p>
          <p class="chunk" data-nb-ref-number="517" data-nb-words="112" data-nb-chars="702"><span class="idea" data-nb-ref-number="516" id="idea516" data-nb-words="112" data-nb-chars="702">Kamil byl ochoten přijmout i&nbsp;ta nejbizarnější naučení nějakého náboženství nebo filozofie. Nevadilo mu, že&nbsp;mnohé články víry jsou naprosto šílené, to&nbsp;spíše dokazovalo, že&nbsp;nejsou odtržené od&nbsp;života. Nikdo mu&nbsp;ale nedokázal odpovědět na&nbsp;základní otázku, odkud to&nbsp;všechno stoupenci daného názoru vědí. Většinou se&nbsp;dozvěděl, že&nbsp;je&nbsp;to&nbsp;obsaženo v&nbsp;tradici, učí to&nbsp;Mistr, dočteme se&nbsp;to&nbsp;v&nbsp;posvátných knihách, zjevuje to&nbsp;<em>řád přírody</em> nebo je&nbsp;to&nbsp;v&nbsp;souladu se&nbsp;zdravým rozumem. Pomocí těchto cest docházeli lidé ke&nbsp;zcela odlišným závěrům. Když náhodou došli k&nbsp;něčemu, co&nbsp;bylo ve&nbsp;všech filozofiích a&nbsp;náboženstvích stejné, nebylo to&nbsp;podle Kamila důvodem k&nbsp;tomu, aby daná pravda byla uznána za&nbsp;neochvějnou. Právě naopak.</span></p>
          <p class="chunk" data-nb-ref-number="518" data-nb-words="16" data-nb-chars="100"><span class="idea" data-nb-ref-number="517" id="idea517" data-nb-words="16" data-nb-chars="100">„Jsi nechutný agnostik,“ řekl mu&nbsp;jeden z&nbsp;hledačů. „Jsi stejně povrchní jako většina lidí naší doby.“</span></p>
          <p class="chunk" data-nb-ref-number="519" data-nb-words="36" data-nb-chars="192"><span class="idea" data-nb-ref-number="518" id="idea518" data-nb-words="36" data-nb-chars="192">„Ještě jsi mi&nbsp;neodpověděl na&nbsp;to, jak víš, že&nbsp;se&nbsp;lidé po&nbsp;smrti znovu rodí do&nbsp;lidského nebo jiného těla,“ ptal se&nbsp;umíněně dál Kamil, který byl toho dne depresivní, a&nbsp;proto měl chuť někoho týrat.</span></p>
          <p class="chunk" data-nb-ref-number="520" data-nb-words="7" data-nb-chars="44"><span class="idea" data-nb-ref-number="519" id="idea519" data-nb-words="7" data-nb-chars="44">„Protože to&nbsp;tak je&nbsp;podle karmického zákona.“</span></p>
          <p class="chunk" data-nb-ref-number="521" data-nb-words="7" data-nb-chars="45"><span class="idea" data-nb-ref-number="520" id="idea520" data-nb-words="7" data-nb-chars="45">„Jak víš, že&nbsp;existuje nějaký karmický zákon?“</span></p>
          <p class="chunk" data-nb-ref-number="522" data-nb-words="18" data-nb-chars="113"><span class="idea" data-nb-ref-number="521" id="idea521" data-nb-words="18" data-nb-chars="113">„Vidím kolem sebe, že&nbsp;po&nbsp;každém činu následuje řetěz následků. Nic nemizí úplně. Proto ani člověk nemůže zmizet.“</span></p>
          <p class="chunk" data-nb-ref-number="523" data-nb-words="3" data-nb-chars="17"><span class="idea" data-nb-ref-number="522" id="idea522" data-nb-words="3" data-nb-chars="17">„Proč by&nbsp;nemohl?“</span></p>
          <p class="chunk" data-nb-ref-number="524" data-nb-words="14" data-nb-chars="99"><span class="idea" data-nb-ref-number="523" id="idea523" data-nb-words="14" data-nb-chars="99">Hledač ztrácel trpělivost. „Kromě toho se&nbsp;na&nbsp;minulé životy lidé za&nbsp;určitých okolností rozpomínají.“</span></p>
          <p class="chunk" data-nb-ref-number="525" data-nb-words="63" data-nb-chars="392"><span class="idea" data-nb-ref-number="524" id="idea524" data-nb-words="63" data-nb-chars="392">„Jak vědí, že&nbsp;jsou to&nbsp;<em>jejich</em> minulé životy? Co&nbsp;když si&nbsp;někde v&nbsp;éteru přečtou životy dávno neexistujících jiných lidí? Kromě toho je&nbsp;podezřelé, že&nbsp;většina převtělených si&nbsp;vzpomíná jen na&nbsp;to, jak byli egyptskými princeznami nebo věštci na&nbsp;dvoře tibetského dalajlamy. Nikdo si&nbsp;nevzpomene na&nbsp;to, že&nbsp;pracoval jako dělník v&nbsp;ukrajinských dolech, nebo že&nbsp;se&nbsp;plazil jako žížala v&nbsp;bratislavském parku.“</span></p>
          <p class="chunk" data-nb-ref-number="526" data-nb-words="3" data-nb-chars="20"><span class="idea" data-nb-ref-number="525" id="idea525" data-nb-words="3" data-nb-chars="20">„Ty to&nbsp;zesměšňuješ.“</span></p>
          <p class="chunk" data-nb-ref-number="527" data-nb-words="5" data-nb-chars="24"><span class="idea" data-nb-ref-number="526" id="idea526" data-nb-words="5" data-nb-chars="24">„Právě to&nbsp;mám v&nbsp;úmyslu.“</span></p>
          <p class="chunk" data-nb-ref-number="528" data-nb-words="83" data-nb-chars="535"><span class="idea" data-nb-ref-number="527" id="idea527" data-nb-words="83" data-nb-chars="535">Ačkoliv měl Kamil v&nbsp;úmyslu hledače pravdy zesměšňovat, neznamenalo to, že&nbsp;je&nbsp;mu&nbsp;téma lhostejné. Právě naopak. Jenom si&nbsp;myslel, že&nbsp;by&nbsp;věčné pravdy mohly mít trochu bystřejší vykladače. Nakonec mu&nbsp;tedy zůstávalo jenom jeho psaní a&nbsp;dívky, což obojí bylo často únavné, ale poskytovalo to&nbsp;úlevu aspoň dočasnou, zatímco duchovní cesty neposkytovaly úlevu vůbec žádnou. Naopak. Kromě nejasných pravd v&nbsp;nich bylo možno nalézt poměrně jasné vylíčení smutných konců, kam dospějí všichni, kdo nejasné pravdy nebudou uznávat a&nbsp;řídit se&nbsp;podle nich.</span></p>
        </section>
        <section>
          <p class="chunk" data-nb-ref-number="529" data-nb-words="116" data-nb-chars="705"><span class="idea" data-nb-ref-number="528" id="idea528" data-nb-words="116" data-nb-chars="705"><em>Robert narazil na&nbsp;velká dřevěná vrata ze&nbsp;solidních dubových prken. Obával se, že&nbsp;budou možná zavřena z&nbsp;druhé strany na&nbsp;závoru, protože pak by&nbsp;celá jeho cesta byla zbytečná. Nebylo tomu tak. Když do&nbsp;nich lehce strčil rukou (předtím si&nbsp;opět z&nbsp;pochopitelných důvodů opatrně prohlédl strop), neslyšně se&nbsp;otevřela. Byl na&nbsp;chodbě zámku. Prostory nebyly moc osvětleny, pouze několik metrů od&nbsp;vchodu hořela malá plynová lampa. Robert se&nbsp;podle svého odhadu a&nbsp;plánu z&nbsp;knihy, který si&nbsp;vštípil aspoň zčásti do&nbsp;paměti, nacházel v&nbsp;nejnižším patře. Když ušel několik kroků, uviděl veliké sudy. Byl tedy zatím pouze ve&nbsp;vinném sklepě. Došel k&nbsp;dalším dveřím. Chvíli tiše naslouchal. Měl dojem, že&nbsp;v&nbsp;dáli slyší lidské hlasy.</em></span></p>
          <p class="chunk" data-nb-ref-number="530" data-nb-words="92" data-nb-chars="560"><span class="idea" data-nb-ref-number="529" id="idea529" data-nb-words="92" data-nb-chars="560"><em>Když se&nbsp;nic nedělo, chtěl otevřít i&nbsp;tyto dveře. Ty&nbsp;však byly zavřeny na&nbsp;závoru. Robert vsunul do&nbsp;škvíry mezi prkny nůž a&nbsp;závoru poměrně snadno nadzvednul. Zdálo se, že&nbsp;obyvatelé zámku jsou si&nbsp;příliš jisti svým bezpečím. Na&nbsp;další chodbě bylo mnohem více světla, což bylo pro vetřelce nebezpečnější. Na&nbsp;stěnách mohl Robert spatřit staré obrazy a&nbsp;zavěšené zbraně, na&nbsp;podlaze se&nbsp;rozkládaly silné koberce. Ty&nbsp;budou aspoň tlumit zvuk kroků. Bude-li si&nbsp;Robert dávat pozor, uslyší nebezpečí dříve on&nbsp;než oni. Pohyboval se&nbsp;rychlými kroky od&nbsp;jednoho výklenku ke&nbsp;druhému.</em></span></p>
          <p class="chunk" data-nb-ref-number="531" data-nb-words="55" data-nb-chars="316"><span class="idea" data-nb-ref-number="530" id="idea530" data-nb-words="55" data-nb-chars="316"><em>Najednou klaply dveře a&nbsp;Robert musel rychle zmizet za&nbsp;závěsem, který splýval od&nbsp;stropu před jedním z&nbsp;oken. Bylo tam méně místa, než si&nbsp;původně myslel, takže bylo nutno se&nbsp;přitisknout ke&nbsp;zdi a&nbsp;ani nedýchat. Koutkem oka zahlédl sluhu, který přecházel kolem něho s&nbsp;velkým džbánem, ve&nbsp;kterém asi nesl víno či&nbsp;jiný nápoj.</em></span></p>
          <p class="chunk" data-nb-ref-number="532" data-nb-words="93" data-nb-chars="560"><span class="idea" data-nb-ref-number="531" id="idea531" data-nb-words="93" data-nb-chars="560"><em>„Výborně,“ napadlo Roberta. „Jistě míří někam, kde bych se&nbsp;dozvěděl více.“ Pamatoval si&nbsp;směr a&nbsp;ještě nějakou dobu bylo slyšet kroky, jejichž zvuk se&nbsp;pomalu ztrácel za&nbsp;dalšími a&nbsp;dalšími zákruty dlouhých chodeb. Jako opatrná kočka snažil se&nbsp;Robert sluhu následovat. Pak zaslechl, že&nbsp;se&nbsp;kroky vracejí. Sluha asi vykonal svůj úkol a&nbsp;šel zpět. Zase bylo třeba se&nbsp;skrýt. Příliš pozdě si&nbsp;detektiv uvědomil, že&nbsp;tentokrát je&nbsp;závěs moc krátký a&nbsp;že mu&nbsp;bude vidět nohy. Neměl již čas přeběhnout jinam. Sluha však naštěstí prošel kolem s&nbsp;pohledem upřeným strnule před sebe.</em></span></p>
        </section>
        <section>
          <p class="chunk" data-nb-ref-number="533" data-nb-words="20" data-nb-chars="117"><span class="idea" data-nb-ref-number="532" id="idea532" data-nb-words="20" data-nb-chars="117">Kamil se&nbsp;také díval strnule před sebe. „Jsem špatný spisovatel,“ napadlo ho. „Nic z&nbsp;toho, co&nbsp;jsem napsal, nemá cenu.“</span></p>
          <p class="chunk" data-nb-ref-number="534" data-nb-words="18" data-nb-chars="109"><span class="idea" data-nb-ref-number="533" id="idea533" data-nb-words="18" data-nb-chars="109">Když měl depresi zvláště silnou, svěřoval se&nbsp;dokonce i&nbsp;Kláře. Riskoval tím, že&nbsp;ho&nbsp;bude litovat, což nesnášel.</span></p>
          <p class="chunk" data-nb-ref-number="535" data-nb-words="14" data-nb-chars="95"><span class="idea" data-nb-ref-number="534" id="idea534" data-nb-words="14" data-nb-chars="95">„Nelituj mě,“ odseknul jí, když mu&nbsp;projevovala účast. „Muži nepotřebují, aby je&nbsp;ženy litovaly.“</span></p>
          <p class="chunk" data-nb-ref-number="536" data-nb-words="7" data-nb-chars="39"><span class="idea" data-nb-ref-number="535" id="idea535" data-nb-words="7" data-nb-chars="39">„Já jsem myslela, že&nbsp;se&nbsp;necítíš dobře.“</span></p>
          <p class="chunk" data-nb-ref-number="537" data-nb-words="12" data-nb-chars="75"><span class="idea" data-nb-ref-number="536" id="idea536" data-nb-words="12" data-nb-chars="75">„Já se&nbsp;samozřejmě vůbec necítím dobře. Jenomže na&nbsp;to&nbsp;musíš reagovat jinak.“</span></p>
          <p class="chunk" data-nb-ref-number="538" data-nb-words="9" data-nb-chars="46"><span class="idea" data-nb-ref-number="537" id="idea537" data-nb-words="9" data-nb-chars="46">Klára byla bezradná. „Ale co&nbsp;s&nbsp;tím mám dělat?“</span></p>
          <p class="chunk" data-nb-ref-number="539" data-nb-words="10" data-nb-chars="72"><span class="idea" data-nb-ref-number="538" id="idea538" data-nb-words="10" data-nb-chars="72">„Stačí projevit pochopení pro nezměnitelnou skutečnost, že&nbsp;svět je&nbsp;zlý.“</span></p>
          <p class="chunk" data-nb-ref-number="540" data-nb-words="3" data-nb-chars="13"><span class="idea" data-nb-ref-number="539" id="idea539" data-nb-words="3" data-nb-chars="13">„To taky je.“</span></p>
          <p class="chunk" data-nb-ref-number="541" data-nb-words="135" data-nb-chars="872"><span class="idea" data-nb-ref-number="540" id="idea540" data-nb-words="135" data-nb-chars="872">Nikdy by&nbsp;se&nbsp;Kláře nesvěřoval s&nbsp;pochybnostmi o&nbsp;svém díle. Ženy literatuře moc nerozumí a&nbsp;on nechtěl své pocity prázdnoty ještě víc prohlubovat. Měl snad vykládat nějaké holce, že&nbsp;jeho zápletky jsou umělé, dialogy také, že&nbsp;problémy, které zajímají jeho, nezajímají většinu čtenářů a&nbsp;že nic z&nbsp;toho, co&nbsp;kdy napíše, nebude nikdy bestselerem, protože většina čtenářů kupujících knihy stojí inteligenčně na&nbsp;hranici průměru? Když získal dojem, že&nbsp;už&nbsp;nikdy nic nenapíše, svírala mu&nbsp;neviditelná ruka knižního trhu žaludek a&nbsp;svazovala veškeré odhodlání. Snad by&nbsp;mohl psát třeba literaturu faktu, jenomže ta&nbsp;se&nbsp;píše na&nbsp;objednávku a&nbsp;u&nbsp;něj žádnou objednávku nikdo ne­udělá, protože pokud jeho jméno někdo zná, tak ho&nbsp;zná jako autora intelektuálních a&nbsp;ironických existenciálních atd. novel, které sice neleží vybledlé v&nbsp;antikvariátech, které však nikdo netouží ani vydat v&nbsp;druhém vydání.</span></p>
          <p class="chunk" data-nb-ref-number="542" data-nb-words="28" data-nb-chars="178"><span class="idea" data-nb-ref-number="541" id="idea541" data-nb-words="28" data-nb-chars="178">„Myslel jsem si, že&nbsp;když budu psát <em>Škvár</em>, tak se&nbsp;mi&nbsp;trochu uleví a&nbsp;získám novou inspiraci,“ stěžoval si&nbsp;nad sklenicí piva mladému, nadějnému a&nbsp;neoblíbenému literárnímu kritikovi.</span></p>
          <p class="chunk" data-nb-ref-number="543" data-nb-words="17" data-nb-chars="96"><span class="idea" data-nb-ref-number="542" id="idea542" data-nb-words="17" data-nb-chars="96">„Tomu se&nbsp;říká únik. Pokud máš poslání jako umělec, musíš ho&nbsp;naplnit. Jinak ti&nbsp;bude vždycky zle.“</span></p>
          <p class="chunk" data-nb-ref-number="544" data-nb-words="7" data-nb-chars="35"><span class="idea" data-nb-ref-number="543" id="idea543" data-nb-words="7" data-nb-chars="35">„Až ho&nbsp;naplním, tak mi&nbsp;zle nebude?“</span></p>
          <p class="chunk" data-nb-ref-number="545" data-nb-words="20" data-nb-chars="130"><span class="idea" data-nb-ref-number="544" id="idea544" data-nb-words="20" data-nb-chars="130">„To jsem neřekl. Byla celá řada umělců, kteří skončili sebevraždou na&nbsp;vrcholu své dráhy. Například Jack London nebo Stefan Zweig.“</span></p>
          <p class="chunk" data-nb-ref-number="546" data-nb-words="13" data-nb-chars="87"><span class="idea" data-nb-ref-number="545" id="idea545" data-nb-words="13" data-nb-chars="87">„Nejsem na&nbsp;vrcholu své dráhy. Aspoň doufám. Vrchol jsem si&nbsp;vždycky představoval jinak.“</span></p>
          <p class="chunk" data-nb-ref-number="547" data-nb-words="78" data-nb-chars="483"><span class="idea" data-nb-ref-number="546" id="idea546" data-nb-words="78" data-nb-chars="483">Kamil se&nbsp;napil ještě jednou. Dělal to&nbsp;už&nbsp;jenom formálně, protože stejně zjistil, že&nbsp;antidepresivní účinky pro něj pití ztratilo. Naopak, v&nbsp;noci následující po&nbsp;pitce se&nbsp;vždy probouzel s&nbsp;hlavou neobyčejně jasnou. Hodinu se&nbsp;převaloval pod peřinou a&nbsp;potom si&nbsp;občas vzpomněl na&nbsp;radu André van Lysebetha, vstal, něco snědl, chvilku se&nbsp;zabýval nenáročnou činností a&nbsp;znovu si&nbsp;lehnul. Teď se&nbsp;napil také proto, aby se&nbsp;mu&nbsp;lépe mluvilo. Tuto schopnost pro něj požívání alkoholu ještě neztratilo.</span></p>
          <p class="chunk" data-nb-ref-number="548" data-nb-words="26" data-nb-chars="126"><span class="idea" data-nb-ref-number="547" id="idea547" data-nb-words="26" data-nb-chars="126">„Víš, co&nbsp;se&nbsp;říká po&nbsp;Praze? Dnes mi&nbsp;to&nbsp;řekla jedna známá. Že&nbsp;se&nbsp;můj první román tak dlouho nemohl prodat, až&nbsp;ho&nbsp;dali do&nbsp;sběru.“</span></p>
          <p class="chunk" data-nb-ref-number="549" data-nb-words="9" data-nb-chars="54"><span class="idea" data-nb-ref-number="548" id="idea548" data-nb-words="9" data-nb-chars="54">„Ale to&nbsp;je&nbsp;přece blbost?“ ujišťoval ho&nbsp;nadějný kritik.</span></p>
          <p class="chunk" data-nb-ref-number="550" data-nb-words="10" data-nb-chars="46"><span class="idea" data-nb-ref-number="549" id="idea549" data-nb-words="10" data-nb-chars="46">„Je to&nbsp;pitomost. Ale kdo a&nbsp;proč s&nbsp;tím přišel?“</span></p>
          <p class="chunk" data-nb-ref-number="551" data-nb-words="20" data-nb-chars="120"><span class="idea" data-nb-ref-number="550" id="idea550" data-nb-words="20" data-nb-chars="120">„Trpíš stihomamem,“ nedal se&nbsp;kritik vyvést z&nbsp;míry. „Asi uděláš nejlíp, když dopíšeš ten škvár. Jak se&nbsp;to&nbsp;bude jmenovat?“</span></p>
          <p class="chunk" data-nb-ref-number="552" data-nb-words="10" data-nb-chars="54"><span class="idea" data-nb-ref-number="551" id="idea551" data-nb-words="10" data-nb-chars="54">„Napadlo mě, že&nbsp;by&nbsp;se&nbsp;to&nbsp;mohlo jmenovat prostě <em>Škvár</em>.“</span></p>
          <p class="chunk" data-nb-ref-number="553" data-nb-words="13" data-nb-chars="82"><span class="idea" data-nb-ref-number="552" id="idea552" data-nb-words="13" data-nb-chars="82">„To nepůjde. Tak se&nbsp;jmenuje jeden román od&nbsp;Bukowského. Zkus vymyslet něco jiného.“</span></p>
          <p class="chunk" data-nb-ref-number="554" data-nb-words="110" data-nb-chars="659"><span class="idea" data-nb-ref-number="553" id="idea553" data-nb-words="110" data-nb-chars="659">Kamil odešel z&nbsp;hospody roztrpčen na&nbsp;Bukowského, který ho&nbsp;předběhnul. Byl rozezlen na&nbsp;české prostředí, které díky malému jazykovému trhu neumožňuje velké náklady, a&nbsp;tudíž zabraňuje tomu, aby se&nbsp;člověk mohl literaturou živit. Kdyby si&nbsp;náhodou chtěl někdy vzít nějakou ženu, nemohl by&nbsp;pro ni&nbsp;koupit snad ani nové tričko, o&nbsp;nějakých drahých róbách a&nbsp;parfémech ani nemluvě. A&nbsp;to ještě neuvažuje o&nbsp;dětech. Teď měl zrovna období, že&nbsp;mu&nbsp;všechny děti byly protivné, ale mohlo by&nbsp;se&nbsp;stát, že&nbsp;se&nbsp;mu&nbsp;vrátí jeho vlna potenciální otcovské roztouženosti a&nbsp;on bude dychtit po&nbsp;tváři synově, v&nbsp;němž rozezná své vlastní rysy a&nbsp;rysy všech mužských předků od&nbsp;pokolení do&nbsp;pokolení.</span></p>
          <hr>
          <p class="chunk" data-nb-ref-number="555" data-nb-words="119" data-nb-chars="841"><span class="idea" data-nb-ref-number="554" id="idea554" data-nb-words="119" data-nb-chars="841">Kritik se&nbsp;dostal do&nbsp;nové fáze svého uvědomělého katolictví. Opustil svou dosavadní intimní přítelkyni, protože duchovní obrat znamená odvržení všeho starého, co&nbsp;překáží na&nbsp;cestě vzhůru, a&nbsp;oddal se&nbsp;modernímu křesťanství zvanému pokoncilní, čímž je&nbsp;míněno náboženství, které po&nbsp;třech stoletích rehabilitovalo Galilea a&nbsp;po dvou stoletích opačného mínění se&nbsp;přihlásilo k&nbsp;demokracii, aniž to&nbsp;zbytek světa moc ohromilo. Kritik využil situace a&nbsp;ve svých sarkastických esejích bojoval proti hierarchii (zkostnatělé, kolaborantské s&nbsp;bývalým režimem, milující nádheru a&nbsp;tak dál) a&nbsp;volal po&nbsp;reformách a&nbsp;demokratizaci, přiblížení církve k&nbsp;prostému lidu, docenění teologie osvobození, psychoanalytického výkladu bible a&nbsp;docenění intelektuálů, třeba takových, jako byl on. Dopad jeho snah nebyl velký. Potrefené husy z&nbsp;počátku pokejhávaly a&nbsp;pak si&nbsp;zvykly.</span></p>
          <p class="chunk" data-nb-ref-number="556" data-nb-words="32" data-nb-chars="195"><span class="idea" data-nb-ref-number="555" id="idea555" data-nb-words="32" data-nb-chars="195">„Namáháš se&nbsp;zbytečně. Lidé nechtějí tvoje reformy. Náboženství mají kvůli tomu, aby naopak všechno bylo jako dřív. Když na&nbsp;tom budeš něco měnit, jenom to&nbsp;pokazíš. Být tebou, tak do&nbsp;toho nevrtám.“</span></p>
          <p class="chunk" data-nb-ref-number="557" data-nb-words="17" data-nb-chars="110"><span class="idea" data-nb-ref-number="556" id="idea556" data-nb-words="17" data-nb-chars="110">„Děláme to&nbsp;kvůli moderním pohanům, jako jsi ty. Abychom se&nbsp;přiblížili lidem dnešní doby,“ rozhorlil se&nbsp;kritik.</span></p>
          <p class="chunk" data-nb-ref-number="558" data-nb-words="10" data-nb-chars="54"><span class="idea" data-nb-ref-number="557" id="idea557" data-nb-words="10" data-nb-chars="54">„Ale oni o&nbsp;to přece nestojí. Co&nbsp;jim můžete nabídnout?“</span></p>
          <p class="chunk" data-nb-ref-number="559" data-nb-words="15" data-nb-chars="102"><span class="idea" data-nb-ref-number="558" id="idea558" data-nb-words="15" data-nb-chars="102">„Život věčný, smysl života tady na&nbsp;zemi, blahodárný vliv rituálu, hodnotovou orientaci! Je&nbsp;toho málo?“</span></p>
          <p class="chunk" data-nb-ref-number="560" data-nb-words="18" data-nb-chars="103"><span class="idea" data-nb-ref-number="559" id="idea559" data-nb-words="18" data-nb-chars="103">„Jenomže to&nbsp;všechno už&nbsp;přece bylo i&nbsp;ve tvé staré zkostnatělé církvi. K&nbsp;tomu nemůžeš nic nového přidat.“</span></p>
          <p class="chunk" data-nb-ref-number="561" data-nb-words="6" data-nb-chars="32"><span class="idea" data-nb-ref-number="560" id="idea560" data-nb-words="6" data-nb-chars="32">„Jak to? Co&nbsp;třeba lidská práva?“</span></p>
          <p class="chunk" data-nb-ref-number="562" data-nb-words="72" data-nb-chars="442"><span class="idea" data-nb-ref-number="561" id="idea561" data-nb-words="72" data-nb-chars="442">„Lidská práva buď fungují i&nbsp;bez církve, dokonce i&nbsp;navzdory církvi. Chcete celý svět ohromit tím, že&nbsp;už&nbsp;nepokládáte transplantaci srdce a&nbsp;volby za&nbsp;morálně nepřípustné? Jestli to&nbsp;nechceš celé pokazit, nech to&nbsp;být tak, jak to&nbsp;je. Jinak dopadneš asi podobně, jako kdybys chtěl z&nbsp;půvabného skanzenu udělat panelové bytovky, protože tam poteče teplá voda. Nikdy do&nbsp;žádné církve nepůjdu, ale kdybych už&nbsp;musel, tak do&nbsp;takové, která nikdy nic nemění.“</span></p>
          <p class="chunk" data-nb-ref-number="563" data-nb-words="107" data-nb-chars="726"><span class="idea" data-nb-ref-number="562" id="idea562" data-nb-words="107" data-nb-chars="726">Kritik si&nbsp;zoufal, ale nevzdal to. Bojoval za&nbsp;pokrokové křesťanství, kde se&nbsp;dalo. Při jedné literární přednášce na&nbsp;venkově vysvětloval místním postarším věřícím, dlouholetým členům strany lidové a&nbsp;návštěvníkům moravských poutních míst, že&nbsp;jsou všichni utiskováni církevním establishmentem, a&nbsp;proto žijí ve&nbsp;stavu odcizení a&nbsp;falešného vědomí. Staré zasloužilé farnice sice úplně nechápaly, co&nbsp;to&nbsp;znamená, že&nbsp;hierarchie si&nbsp;osvojila právo na&nbsp;výlučnou produkci symbolů, a&nbsp;potlačuje tedy spontánní tvorbu lidu v&nbsp;základních komunitách, zato daly mladíkovi z&nbsp;Prahy, který tak hezky hovořil, jako výslužku na&nbsp;cestu vajíčka a&nbsp;jitrničky. Připadal jim takový pohublý a&nbsp;pobledlý. Však až&nbsp;se&nbsp;trochu nají a&nbsp;spraví, bude mluvit trochu jasněji.</span></p>
          <hr>
          <p class="chunk" data-nb-ref-number="564" data-nb-words="29" data-nb-chars="179"><span class="idea" data-nb-ref-number="563" id="idea563" data-nb-words="29" data-nb-chars="179">Když mu&nbsp;Klára poprvé při milování řekla, že&nbsp;touží po&nbsp;miminku, málem musel milostný akt skončit, protože méně erotický výrok si&nbsp;nedovedl představit. Jak se&nbsp;na&nbsp;takovou věc odpovídá?</span></p>
          <p class="chunk" data-nb-ref-number="565" data-nb-words="21" data-nb-chars="122"><span class="idea" data-nb-ref-number="564" id="idea564" data-nb-words="21" data-nb-chars="122">„Já to&nbsp;přece nemyslím vážně,“ říkávala mu&nbsp;v&nbsp;bdělém stavu <em>rozumná</em> Klára. „Já přece vím, že&nbsp;teď nemůžeme mít žádné miminko.“</span></p>
          <p class="chunk" data-nb-ref-number="566" data-nb-words="5" data-nb-chars="24"><span class="idea" data-nb-ref-number="565" id="idea565" data-nb-words="5" data-nb-chars="24">„Tak proč to&nbsp;ale říkáš?“</span></p>
          <p class="chunk" data-nb-ref-number="567" data-nb-words="11" data-nb-chars="67"><span class="idea" data-nb-ref-number="566" id="idea566" data-nb-words="11" data-nb-chars="67">„Protože to&nbsp;tak zrovna cítím. Tobě to&nbsp;nepřipadá milé a&nbsp;vzrušující?“</span></p>
          <p class="chunk" data-nb-ref-number="568" data-nb-words="203" data-nb-chars="1211"><span class="idea" data-nb-ref-number="567" id="idea567" data-nb-words="203" data-nb-chars="1211">Kamila takové výroky uváděly do&nbsp;rozpaků. Pokoušel se&nbsp;sám sebe přesvědčit, že&nbsp;by&nbsp;neměl přistupovat k&nbsp;sexu tak racionálně, ale nemohl si&nbsp;pomoci. Když byl v&nbsp;pubertě, domníval se, že&nbsp;při milování dostupuje vzrušení takového stupně, že&nbsp;milenci snad ani nevědí, co&nbsp;dělají. Později ze&nbsp;své vlastní zkušenosti poznal, že&nbsp;tomu tak není. On&nbsp;sám věděl až&nbsp;příliš dobře, co&nbsp;činí. To&nbsp;jeho partnerky se&nbsp;chovaly tak, jako kdyby přišly o&nbsp;rozum, což někdy bylo příjemné, někdy však vůbec ne. Kamil si&nbsp;musel dlouho zvykat na&nbsp;to, že&nbsp;hrdé, inteligentní, emancipované a&nbsp;krásné dívky se&nbsp;mění v&nbsp;křičící zvířátka, která jsou ochotna ke&nbsp;všemu. Díval se&nbsp;jim do&nbsp;obličeje a&nbsp;zjišťoval, že&nbsp;jsou to&nbsp;skutečně ony, které ještě před hodinou mluvily tak seriózně o&nbsp;postmoderně a&nbsp;filmech Luise Buñuela a&nbsp;Tarkovského, citovaly básně od&nbsp;Chan Šana a&nbsp;komentovaly poslední politologické teorie. Nic z&nbsp;toho na&nbsp;nich teď nebylo znát. Ne&nbsp;že&nbsp;by&nbsp;to&nbsp;nebylo svým způsobem příjemné. Nikdy se&nbsp;neodvážil říci žádné ze&nbsp;svých přítelkyň, že&nbsp;muž prožívá sex také dobyvačně a&nbsp;mnohdy netouží ani tak po&nbsp;milostném splynutí, jako spíše po&nbsp;pokoření vzpurné samičky. Neříkal jim to, protože by&nbsp;jim možná připadal úchylný. Jenomže tušil, že&nbsp;není sám, kdo má&nbsp;takovou zkušenost.</span></p>
          <p class="chunk" data-nb-ref-number="569" data-nb-words="204" data-nb-chars="1326"><span class="idea" data-nb-ref-number="568" id="idea568" data-nb-words="204" data-nb-chars="1326">Klára byla hezká i&nbsp;chytrá. Vzrušující byly i&nbsp;její občasné nervové záchvaty, protože když si&nbsp;Kamil nemohl být jist, jestli jeho přítelkyně není blázen nebo aspoň na&nbsp;cestě k&nbsp;šílenství, věděl, že&nbsp;má&nbsp;něco extra. Všechny tyto pocity, které jím zmítaly, se&nbsp;pokoušel učinit předmětem úvah ve&nbsp;svých dvou dosud vydaných knihách. Jeden z&nbsp;kritiků však soudil, že&nbsp;pokud jde o&nbsp;erotiku, nevybočuje autor z&nbsp;běžných literárních klišé. Jenomže Kamil nechtěl z&nbsp;ničeho vybočovat, on&nbsp;to&nbsp;tak prožíval. Neslepoval přece dohromady fragmenty toho, co&nbsp;si&nbsp;přečetl jinde, ale podal ve&nbsp;zkratce vlastní zkušenost. Nebo je&nbsp;vlastní zkušenost banální? V&nbsp;Literárních novinách si&nbsp;přečetl údajně milostnou povídku renomovaného autora. Mladičká dívenka se&nbsp;nechala připravit o&nbsp;panenství a&nbsp;potom tvrdila mládenci, že&nbsp;jí&nbsp;není patnáct. Jenomže asi bylo. To&nbsp;byla celá zápletka, aspoň pokud si&nbsp;to&nbsp;Kamil dobře pamatoval. Někdy mu&nbsp;bylo líto, že&nbsp;nestačil proniknout zavčasu do&nbsp;pražských samizdatových, katolických, evangelických, disidentských atd. kruhů. Kdo se&nbsp;chytil tam, měl to&nbsp;teď dobré, byl za&nbsp;vodou. Pochválili si&nbsp;mezi sebou všechno, a&nbsp;pokud nebyl některý z&nbsp;jejich autorů schopen dotáhnout text až&nbsp;do&nbsp;konce, rozplývali se&nbsp;recenzenti nad tím, že&nbsp;dotyčný věc pouze „naznačil“ a&nbsp;„ponechal otevřený prostor pro další interpretace“, nebo dokonce pro „tušení tajemství“.</span></p>
          <p class="chunk" data-nb-ref-number="570" data-nb-words="23" data-nb-chars="142"><span class="idea" data-nb-ref-number="569" id="idea569" data-nb-words="23" data-nb-chars="142">Občas si&nbsp;zkusmo načrtl pár řádek, které byly plagiátem některého z&nbsp;uznávaných autorů undergroundu. Jenom tak pro potěšení, že&nbsp;na&nbsp;tom nic není.</span></p>
        </section>
        <section>
          <p class="chunk" data-nb-ref-number="571" data-nb-words="119" data-nb-chars="684"><span class="idea" data-nb-ref-number="570" id="idea570" data-nb-words="119" data-nb-chars="684"><em>Vrátili jsme se&nbsp;k&nbsp;Broučkům, kde už&nbsp;u&nbsp;pípy postával na&nbsp;klátivých nohách Krysáč a&nbsp;vedle něj Sračička. Krysáč vlastně jen na&nbsp;jedný noze, ponivač ta&nbsp;druhá byla dřevěná, vod tý&nbsp;doby, co&nbsp;mu&nbsp;po&nbsp;tom mejdle v&nbsp;Březiněvsi mašina na&nbsp;kolejích upajcla jeho hnusnou bledou chlupatou haksnu. Z&nbsp;kebule Sračičky čuměly nadržený voči, kerý šmejdily po&nbsp;našich poklopcích, páč bylo nad slunce jasný, že&nbsp;by&nbsp;si&nbsp;Sračička dala píchanou a&nbsp;to dost neprodleně. Krysáč jenom mlel vo&nbsp;tom, jak je&nbsp;na&nbsp;fetu shrábli mlíkaři. Pak si&nbsp;hodil ještě jedno tykadlo a&nbsp;přestal mluvit vůbec. Dyž se&nbsp;svalil, až&nbsp;jeho dřevěná protéza bouchla hlučně vo&nbsp;pípu a&nbsp;z&nbsp;držky mu&nbsp;vylítla protéza, řekla mi&nbsp;Sračička: „Hele Sragoune, poď ven.“</em></span></p>
          <p class="chunk" data-nb-ref-number="572" data-nb-words="10" data-nb-chars="51"><span class="idea" data-nb-ref-number="571" id="idea571" data-nb-words="10" data-nb-chars="51"><em>To sem teda fakt vážně nemoh vodolat, to&nbsp;vám povim.</em></span></p>
          <p class="chunk" data-nb-ref-number="573" data-nb-words="23" data-nb-chars="118"><span class="idea" data-nb-ref-number="572" id="idea572" data-nb-words="23" data-nb-chars="118"><em>V&nbsp;průjezdu sem z&nbsp;ní stáhnul kalhotky, ale dalo to&nbsp;fušku, ponivač měla na&nbsp;sobě taky džíny a&nbsp;ty sem musel stáhnout taky.</em></span></p>
          <p class="chunk" data-nb-ref-number="574" data-nb-words="11" data-nb-chars="64"><span class="idea" data-nb-ref-number="573" id="idea573" data-nb-words="11" data-nb-chars="64"><em>„Kurva, proč si&nbsp;bereš roury, dyž chceš píchat?“ vztekal jsem se.</em></span></p>
          <p class="chunk" data-nb-ref-number="575" data-nb-words="46" data-nb-chars="275"><span class="idea" data-nb-ref-number="574" id="idea574" data-nb-words="46" data-nb-chars="275"><em>„Esli nechceš, tak du&nbsp;zpátky a&nbsp;von mě&nbsp;vobdělá někdo jinej, Sragounku,“ posmívala se&nbsp;mi. Ale předklonila se&nbsp;a&nbsp;hekala do&nbsp;tmy průjezdu. Najednou se&nbsp;někde ve&nbsp;dvoře otevřelo okno a&nbsp;nějakej chytrák, co&nbsp;právě přestal čumět na&nbsp;ty&nbsp;Dietlovy sračky, křičel: „Zavolám na&nbsp;vás Bezpečnost!“</em></span></p>
          <p class="chunk" data-nb-ref-number="576" data-nb-words="63" data-nb-chars="341"><span class="idea" data-nb-ref-number="575" id="idea575" data-nb-words="63" data-nb-chars="341"><em>Fakt tedy nevim, jak na&nbsp;to&nbsp;ten debil přišel, že&nbsp;si&nbsp;právě dáváme píchanou, a&nbsp;ani ho&nbsp;to&nbsp;nemohlo nijak rušit, kreténa, krom toho, že&nbsp;Sračička dost hekala. Tak sem se&nbsp;rychle vystříkal a&nbsp;plácnul ji&nbsp;přes zadek, že&nbsp;dem zase k&nbsp;Broučkům. Jenom sem směrem do&nbsp;dvora zahalekal: „Drž papulu, ty&nbsp;lopaťáku, nebo ti&nbsp;ho&nbsp;tam vrazim!“ Jenomže to&nbsp;už&nbsp;bylo ticho.</em></span></p>
        </section>
        <section>
          <p class="chunk" data-nb-ref-number="577" data-nb-words="75" data-nb-chars="505"><span class="idea" data-nb-ref-number="576" id="idea576" data-nb-words="75" data-nb-chars="505">„Říkal bych tomu třeba sociální novela, která demaskuje lživou morálku takzvané socialistické společnosti,“ uvažoval si&nbsp;Kamil, ale pak toho nechal a&nbsp;zase to&nbsp;smazal. Rozhodl se&nbsp;pokračovat v&nbsp;psaní <em>Škváru</em>. Nechal svého Roberta dojít až&nbsp;k&nbsp;předpokoji, kde má&nbsp;vyslechnout klíčový rozhovor mezi degenerovaným hrabětem a&nbsp;šíleným vynálezcem. Padouchovi si&nbsp;dovolil dát jméno profesor Fichte, protože o&nbsp;filozofovi tohoto jména měl velmi nízké mínění a&nbsp;bylo nepravděpodobné, že&nbsp;by&nbsp;se&nbsp;někdy <em>Škvár</em> překládal do&nbsp;němčiny.</span></p>
        </section>
        <section>
          <p class="chunk" data-nb-ref-number="578" data-nb-words="20" data-nb-chars="144"><span class="idea" data-nb-ref-number="577" id="idea577" data-nb-words="20" data-nb-chars="144"><em>„Blížíme se&nbsp;již k&nbsp;samotnému závěru našeho vědeckého experimentu, vážený hrabě,“ slyšel Robert hlas, který podle všeho patřil profesoru Fichtemu.</em></span></p>
          <p class="chunk" data-nb-ref-number="579" data-nb-words="13" data-nb-chars="75"><span class="idea" data-nb-ref-number="578" id="idea578" data-nb-words="13" data-nb-chars="75"><em>„Jste si&nbsp;jist, že&nbsp;nápoj, který mi&nbsp;může zajistit omládnutí, bude již hotov?“</em></span></p>
          <p class="chunk" data-nb-ref-number="580" data-nb-words="10" data-nb-chars="73"><span class="idea" data-nb-ref-number="579" id="idea579" data-nb-words="10" data-nb-chars="73"><em>„Ano. Ještě nám zbývá připojit potřebné ingredience ze&nbsp;sedmého subjektu.“</em></span></p>
          <p class="chunk" data-nb-ref-number="581" data-nb-words="17" data-nb-chars="110"><span class="idea" data-nb-ref-number="580" id="idea580" data-nb-words="17" data-nb-chars="110"><em>„Ha, ha, to&nbsp;jste řekl pěkně,“ pochechtával se&nbsp;skřípajícím hlasem hrabě. „Subjektu, to&nbsp;je&nbsp;velice jemně řečeno!“</em></span></p>
          <p class="chunk" data-nb-ref-number="582" data-nb-words="15" data-nb-chars="92"><span class="idea" data-nb-ref-number="581" id="idea581" data-nb-words="15" data-nb-chars="92"><em>„Dnes v&nbsp;noci přistoupíme k&nbsp;závěrečné fázi. Již za&nbsp;rozbřesku budeme mít vše, co&nbsp;potřebujeme.“</em></span></p>
          <p class="chunk" data-nb-ref-number="583" data-nb-words="111" data-nb-chars="613"><span class="idea" data-nb-ref-number="582" id="idea582" data-nb-words="111" data-nb-chars="613"><em>Podle toho, co&nbsp;mohl Robert slyšet ze&nbsp;svého úkrytu, vstal hrabě ze&nbsp;svého křesla a&nbsp;šoural se&nbsp;po&nbsp;místnosti. Představa elixíru, který mu&nbsp;vrátí mladost, ho&nbsp;velmi vzrušila. Již jen sama tato vize se&nbsp;pro něj stala novou energií vlitou do&nbsp;jeho žil. „Už bude konec toho všeho,“ mumlal si&nbsp;pro sebe stařík a&nbsp;planoucím zrakem přejížděl po&nbsp;stěnách, na&nbsp;kterých&nbsp;– to&nbsp;ovšem nemohl Robert vidět&nbsp;– byly vzácné staré obrazy nahých žen. „Zase budu moci žít a&nbsp;oddávat se&nbsp;rozkoším, o&nbsp;kterých jsem si&nbsp;myslel, že&nbsp;jsou mi&nbsp;navěky odňaty! Zase budu moci vyjíždět za&nbsp;soumraku na&nbsp;svém černém koni a&nbsp;zmocňovat se&nbsp;děveček na&nbsp;mezích a&nbsp;v&nbsp;polích!“</em></span></p>
          <p class="chunk" data-nb-ref-number="584" data-nb-words="37" data-nb-chars="218"><span class="idea" data-nb-ref-number="583" id="idea583" data-nb-words="37" data-nb-chars="218"><em>Robert se&nbsp;ve&nbsp;svém úkrytu ušklíbl. Znal zatím starého hraběte jenom podle hlasu, ale byl si&nbsp;téměř jist, že&nbsp;podle starcova předpokládaného stavu by&nbsp;mu&nbsp;nějaký elixír, i&nbsp;kdyby sám o&nbsp;sobě fungoval skvěle, snad ani nepomohl.</em></span></p>
          <p class="chunk" data-nb-ref-number="585" data-nb-words="64" data-nb-chars="363"><span class="idea" data-nb-ref-number="584" id="idea584" data-nb-words="64" data-nb-chars="363"><em>„Zatím si&nbsp;běžte odpočinout. Až&nbsp;se&nbsp;ráno probudíte, bude vše připraveno. Od&nbsp;té&nbsp;doby pro vás nebude již žádné ráno jitrem starce! Budete-li chtít, vstanete do&nbsp;každého nového jitra jako mladší a&nbsp;mladší. Jenom to&nbsp;nesmíte přehnat, protože pak by&nbsp;se&nbsp;z&nbsp;vás mohlo stát dítě, ha, ha! Potom by&nbsp;elixír možná přece jen ztratil některé z&nbsp;výhod, pro které si&nbsp;ho&nbsp;chcete opatřit.“</em></span></p>
          <p class="chunk" data-nb-ref-number="586" data-nb-words="35" data-nb-chars="198"><span class="idea" data-nb-ref-number="585" id="idea585" data-nb-words="35" data-nb-chars="198"><em>„Nebudu moci celou noc usnout! K&nbsp;tomuto cíli jsem směřoval tolik let a&nbsp;vložil do&nbsp;něj polovinu majetku! Ale bude to&nbsp;stát za&nbsp;to. Za&nbsp;trochu peněz získat mládí, to&nbsp;není špatný obchod, profesore Fichte.“</em></span></p>
          <p class="chunk" data-nb-ref-number="587" data-nb-words="20" data-nb-chars="121"><span class="idea" data-nb-ref-number="586" id="idea586" data-nb-words="20" data-nb-chars="121"><em>„O&nbsp;tom nepochybujte,“ ujistil ho&nbsp;profesor. „A&nbsp;teď už&nbsp;si&nbsp;běžte lehnout, abych mohl přistoupit k&nbsp;práci na&nbsp;sedmém subjektu.“</em></span></p>
          <p class="chunk" data-nb-ref-number="588" data-nb-words="38" data-nb-chars="218"><span class="idea" data-nb-ref-number="587" id="idea587" data-nb-words="38" data-nb-chars="218"><em>„Pozdravujte ho&nbsp;od&nbsp;starého hraběte! Vyřiďte mu, že&nbsp;je&nbsp;mi&nbsp;líto, že&nbsp;jsme se&nbsp;nikdy nemohli osobně poznat. Ale když bude takříkajíc jeho krev kolovat v&nbsp;mých žilách, seznámíme se&nbsp;vlastně víc, než kdybych ho&nbsp;pozval na&nbsp;oběd.“</em></span></p>
          <p class="chunk" data-nb-ref-number="589" data-nb-words="43" data-nb-chars="248"><span class="idea" data-nb-ref-number="588" id="idea588" data-nb-words="43" data-nb-chars="248"><em>„Máte dnes výjimečný smysl pro humor, hrabě, musím se&nbsp;vám obdivovat. Spíše bych řekl, že&nbsp;on&nbsp;zve na&nbsp;oběd vás, ha, ha! Kdo by&nbsp;pohrdl společností mladého muže, zvláště je-li tak přínosná. Ostatně se&nbsp;říká, že&nbsp;po&nbsp;čtyřicítce máme zase čerpat od&nbsp;mladých.“</em></span></p>
          <p class="chunk" data-nb-ref-number="590" data-nb-words="54" data-nb-chars="298"><span class="idea" data-nb-ref-number="589" id="idea589" data-nb-words="54" data-nb-chars="298"><em>„Čtyřicítky mám za&nbsp;sebou dvě. Je&nbsp;tedy na&nbsp;čase se&nbsp;podle toho zařídit. Vy&nbsp;to&nbsp;umíte všechno tak krásně podat s&nbsp;pravým německým smyslem pro humor a&nbsp;eleganci, Fichte. Kdybych nemohl usnout, budu se&nbsp;modlit za&nbsp;duši našeho milého sedmého subjektu. Jistě vedl v&nbsp;Londýně bujný život, a&nbsp;má se&nbsp;tedy za&nbsp;co&nbsp;kát!“</em></span></p>
          <p class="chunk" data-nb-ref-number="591" data-nb-words="9" data-nb-chars="67"><span class="idea" data-nb-ref-number="590" id="idea590" data-nb-words="9" data-nb-chars="67"><em>„Doufejme, že&nbsp;takový život vedl. Právě takového totiž potřebujeme.“</em></span></p>
          <p class="chunk" data-nb-ref-number="592" data-nb-words="72" data-nb-chars="419"><span class="idea" data-nb-ref-number="591" id="idea591" data-nb-words="72" data-nb-chars="419"><em>Hrabě chtěl ještě něco poznamenat, ale profesor Fichte ho&nbsp;strkal ke&nbsp;dveřím a&nbsp;nakonec ho&nbsp;přiměl k&nbsp;tomu, aby šel stařec skutečně do&nbsp;své ložnice. Robert měl během celé scény dojem, že&nbsp;tu&nbsp;něco nesedí. „Starý je&nbsp;obyčejný chlípný ubožák, který se&nbsp;pro své zájmy ničeho neštítí, ale ve&nbsp;Fichtovi je&nbsp;něco skutečně démonického!“ napadlo ho, ale hned si&nbsp;dával pozor, kam se&nbsp;Fichte odebere, protože ho&nbsp;nyní nesměl ztratit z&nbsp;dohledu.</em></span></p>
          <p class="chunk" data-nb-ref-number="593" data-nb-words="92" data-nb-chars="603"><span class="idea" data-nb-ref-number="592" id="idea592" data-nb-words="92" data-nb-chars="603"><em>Když vyšel Fichte z&nbsp;místnosti, neváhal Robert ani vteřinu a&nbsp;okamžitě se&nbsp;plížil přískoky za&nbsp;ním. Byl ve&nbsp;značné nevýhodě, protože si&nbsp;musel dávat pozor a&nbsp;držet si&nbsp;takový odstup, aby mezi ním a&nbsp;profesorem byly vždy aspoň dva zákruty chodby. Přesto to&nbsp;nebylo tak obtížné, protože Fichte nikterak nespěchal. Profesorské povolání ho&nbsp;zřejmě naučilo akademické rozvážnosti. Oba tak pomalu sestupovali po&nbsp;několika schodištích a&nbsp;Robertovi došlo, že&nbsp;se&nbsp;blíží k&nbsp;zámeckým sklepením. Je&nbsp;snad někde tam skryto nepochybně hrůzné tajemství zmizení několika mladých mužů, kteří již pravděpodobně nikdy neuzří světlo světa?</em></span></p>
        </section>
        <section>
          <p class="chunk" data-nb-ref-number="594" data-nb-words="233" data-nb-chars="1421"><span class="idea" data-nb-ref-number="593" id="idea593" data-nb-words="233" data-nb-chars="1421">Autor měl nyní několik možností. Mohl si&nbsp;dopřát to&nbsp;potěšení a&nbsp;věnovat se&nbsp;podrobnému líčení utrpení londýnských playbojů. Kamilovi by&nbsp;to&nbsp;nebylo proti mysli. Ne&nbsp;že&nbsp;by&nbsp;byl sadista, to&nbsp;v&nbsp;žádném případě. Od&nbsp;mládí však tušil, že&nbsp;nepatří k&nbsp;těm typům, které si&nbsp;spolužačky v&nbsp;letech sedmdesátých dávaly do&nbsp;penálů. Nevypadal ani jako někdo ze&nbsp;skupiny ABBA, ani jako Jirka Schelinger nebo aspoň jako Juraj Kukura. První milostné porážky mladých mužů jsou banální a&nbsp;lze se&nbsp;o&nbsp;nich dočíst i&nbsp;ve skromné a&nbsp;cudné literatuře, která tehdy v&nbsp;oblasti sexuality vycházela. Obsah oněch knih trochu budil dojem, že&nbsp;publikace by&nbsp;se&nbsp;mohly prodávat v&nbsp;drogerii spolu se&nbsp;skládanou vatou a&nbsp;destilovanou vodou. Sloužily spíše osvětě než uvedení do&nbsp;světa sladkých rozkoší. Nečetné obrázky musely nesmělého mladého muže dokonale odradit, výzvy, že&nbsp;mladík se&nbsp;nemá stydět říci si&nbsp;mladé prodavačce o&nbsp;prezervativ, by&nbsp;působily jako z&nbsp;přelomu století (míněno 19. a&nbsp;20.), kdyby v&nbsp;době vydání brožurek nebyly tvrdou realitou. Kamil však tyto knihy četl v&nbsp;době, kdy nehrozilo nebezpečí, že&nbsp;by&nbsp;mohl prezervativ k&nbsp;něčemu potřebovat. Poprvé viděl tu&nbsp;věc na&nbsp;vlastní oči asi ve&nbsp;třinácti letech a&nbsp;připadala mu&nbsp;odporná. To&nbsp;nic nezměnilo na&nbsp;tom, že&nbsp;ji&nbsp;zatoužil osobně vlastnit, aby si&nbsp;ji&nbsp;mohl zblízka prohlédnout. Ohavnost dotyčného předmětu ho&nbsp;fascinovala a&nbsp;lákala. Bylo to&nbsp;<em>mysterium fascinosum et&nbsp;tremendum</em>, česky řečeno, docela to&nbsp;s&nbsp;ním cloumalo, jen když o&nbsp;tom slyšel.</span></p>
          <p class="chunk" data-nb-ref-number="595" data-nb-words="145" data-nb-chars="924"><span class="idea" data-nb-ref-number="594" id="idea594" data-nb-words="145" data-nb-chars="924">Třídní učitelka 9. b&nbsp;Emma Sudková pubertálními mládenci pohrdala a&nbsp;dávala zjevně přednost holčičkám. Naznačovala, že&nbsp;chlapci nevoní a&nbsp;jsou duševně i&nbsp;tělesně nevyvinutí a&nbsp;hloupí. Kamil ji&nbsp;za&nbsp;to&nbsp;nenáviděl, a&nbsp;i&nbsp;když jí&nbsp;později musel dát za&nbsp;pravdu&nbsp;– muži mu&nbsp;připadali oškliví a&nbsp;méně dokonalí téměř v&nbsp;každém věku&nbsp;– pocit ponížení z&nbsp;jeho pokořené duše nikdy nevymizel. Už&nbsp;proto ne, že&nbsp;dotyčná dáma při hodnocení jeho výkonů vždy kolísala mezi dvojkou a&nbsp;trojkou z&nbsp;českého jazyka. Budoucí spisovatel se&nbsp;již tehdy pokládal za&nbsp;docela slušného autora, protože v&nbsp;páté třídě napsal sci-fi román, který svou úrovní vcelku nebyl pozadu za&nbsp;sovětskými vědecko-fantastickými romány z&nbsp;padesátých let. Jenom mu&nbsp;chyběla potřebná ideologická dimenze. Jenomže ta&nbsp;chyběla i&nbsp;pozdějším Kamilovým dílům. Nepostrádala ji&nbsp;ale krátká povídka, k&nbsp;napsání které ho&nbsp;inspirovala právě Emma Sudková. Uvádíme jako ukázku raného a&nbsp;již vytříbeného Kamilova stylu.</span></p>
        </section>
        <section>
          <p class="chunk" data-nb-ref-number="596" data-nb-words="50" data-nb-chars="312"><span class="idea" data-nb-ref-number="595" id="idea595" data-nb-words="50" data-nb-chars="312"><em>V&nbsp;podzemním sklepení inkvizice přišel každý dříve či&nbsp;později k&nbsp;rozumu. Spíše dříve než později. To&nbsp;předcházelo chvíle, kdy o&nbsp;rozum vyslýchaní zase přišli. Jaképak ale ve&nbsp;sklepě inkvizice rozumování. Tak tomu bylo i&nbsp;s&nbsp;čarodějnicí Emmou ze&nbsp;Sudkova, kterou přivlekli biřici v&nbsp;provazech a&nbsp;hned ji&nbsp;natáhli na&nbsp;skřipec.</em></span></p>
          <p class="chunk" data-nb-ref-number="597" data-nb-words="8" data-nb-chars="51"><span class="idea" data-nb-ref-number="596" id="idea596" data-nb-words="8" data-nb-chars="51"><em>Úředník pověřený výslechem na&nbsp;ni&nbsp;bez okolků udeřil.</em></span></p>
          <p class="chunk" data-nb-ref-number="598" data-nb-words="26" data-nb-chars="148"><span class="idea" data-nb-ref-number="597" id="idea597" data-nb-words="26" data-nb-chars="148"><em>„Tak mluv, co&nbsp;jsi činila a&nbsp;jak jsi čarodějně působila, čímž ses našemu Pánu rouhala a&nbsp;duši svou i&nbsp;duše cizí v&nbsp;nebezpečí věčného zavržení vystavila?“</em></span></p>
          <p class="chunk" data-nb-ref-number="599" data-nb-words="14" data-nb-chars="90"><span class="idea" data-nb-ref-number="598" id="idea598" data-nb-words="14" data-nb-chars="90"><em>„Ničeho takového jsem nečinila a&nbsp;na nic takového si&nbsp;vzpomenouti nemohu, neb jsem nevinná.“</em></span></p>
          <p class="chunk" data-nb-ref-number="600" data-nb-words="15" data-nb-chars="86"><span class="idea" data-nb-ref-number="599" id="idea599" data-nb-words="15" data-nb-chars="86"><em>„I&nbsp;kuš, stařeno. Lépe bude se&nbsp;bystře přiznati než nás tlačiti k&nbsp;užití práva útrpného.“</em></span></p>
          <p class="chunk" data-nb-ref-number="601" data-nb-words="14" data-nb-chars="85"><span class="idea" data-nb-ref-number="600" id="idea600" data-nb-words="14" data-nb-chars="85"><em>Kat přistoupil k&nbsp;mučidlům a&nbsp;vzal do&nbsp;svých pazourů kus do&nbsp;červena rozžhaveného železa.</em></span></p>
          <p class="chunk" data-nb-ref-number="602" data-nb-words="80" data-nb-chars="477"><span class="idea" data-nb-ref-number="601" id="idea601" data-nb-words="80" data-nb-chars="477"><em>„Raději se&nbsp;rozpomeň, než z&nbsp;tebe chutnou tučnou pečínku uděláme,“ děl dále úředník, který byl dobře naladěn, neb na&nbsp;Emmu si&nbsp;v&nbsp;mladších letech svých pomýšlel, a&nbsp;byv odmítnut, vůči ní&nbsp;zatrpknul. Nyní tedy mohl dílo své nenávisti dokonati. Děkoval v&nbsp;duchu Pánu, že&nbsp;se&nbsp;mu&nbsp;takové možnosti dostalo a&nbsp;může tak spojiti osobně příjemné s&nbsp;obecně užitečným. Jaká to&nbsp;milost! Takový je&nbsp;už&nbsp;život, zauvažoval si&nbsp;a&nbsp;pokynul katovi, aby počal s&nbsp;přikládáním žhavého železa na&nbsp;odhalené tělo Emmino.</em></span></p>
        </section>
        <section>
          <p class="chunk" data-nb-ref-number="603" data-nb-words="38" data-nb-chars="213"><span class="idea" data-nb-ref-number="602" id="idea602" data-nb-words="38" data-nb-chars="213">Kamil nebyl takový sadista, jak by&nbsp;se&nbsp;mohlo zdát z&nbsp;těchto&nbsp;– i&nbsp;jiných&nbsp;– řádek. Jenom sepsal pocity, které neměl jen on&nbsp;sám. Spolužáci byli pouze připraveni o&nbsp;možnost proměnit svou zkušenost s&nbsp;Emmou Sudkovou v&nbsp;TEXT.</span></p>
        </section>
        <section>
          <p class="chunk" data-nb-ref-number="604" data-nb-words="100" data-nb-chars="630"><span class="idea" data-nb-ref-number="603" id="idea603" data-nb-words="100" data-nb-chars="630">Nicméně ještě na&nbsp;chvilku zpět do&nbsp;těch bolestných let dospívání. Kromě designu prezervativu by&nbsp;Kamila hodně zajímalo, jak jsou vyrobeny slečny, protože to&nbsp;přesně nevěděl a&nbsp;perokresby v&nbsp;knihách o&nbsp;sexuálním zrání mladých mužů byly sice velmi podrobné, ale&nbsp;– jak správně tušil&nbsp;– nevýstižné. I&nbsp;později, když se&nbsp;mohl seznámit s&nbsp;příslušným partiemi lidského těla a&nbsp;opačného pohlaví přesněji, nabyl Kamil dojmu, že&nbsp;těm kresbám nerozumí. Lucie se&nbsp;dokonce jednou otevřeně zeptal, kde je&nbsp;poštěváček, protože měl již neznalosti plné zuby a&nbsp;připadal si&nbsp;nemožný. „Já nevím,“ přiznala se&nbsp;Lucie. „Asi někde tady. Já&nbsp;nevím. Nejsem si&nbsp;úplně jistá.“</span></p>
          <p class="chunk" data-nb-ref-number="605" data-nb-words="195" data-nb-chars="1168"><span class="idea" data-nb-ref-number="604" id="idea604" data-nb-words="195" data-nb-chars="1168">Od&nbsp;té&nbsp;doby pokládal Kamil zmíněná vyobrazení za&nbsp;stejné sci-fi, jakým byl jeho první román o&nbsp;letu na&nbsp;Mars napsaný v&nbsp;páté třídě. Také není pravda, že&nbsp;chlapečci a&nbsp;holčičky si&nbsp;hrají na&nbsp;doktora a&nbsp;všechno si&nbsp;až&nbsp;do&nbsp;určitého věku ukazují. Na&nbsp;nic takového se&nbsp;Kamil nepamatoval. Buď to&nbsp;freudovsky vytěsnil, protože se&nbsp;bál otcovského kastračního aktu, nebo k&nbsp;ničemu takovému nedošlo, neboť život je&nbsp;trochu šedivější, než se&nbsp;píše v&nbsp;knihách, i&nbsp;v&nbsp;knihách o&nbsp;sexuální výchově, nebo měl Kamil smůlu, nebo byl pozadu ve&nbsp;vývoji, nebo holčičky tato tajemství svěřovaly někomu jinému. Kamil by&nbsp;také v&nbsp;tomto věku žádné holčičce nic neukázal. I&nbsp;později, když měl již zábavné a&nbsp;příjemné zkušenosti s&nbsp;přítelkyněmi, pochyboval o&nbsp;tom, zda skutečně dochází k&nbsp;tomu, čemu se&nbsp;říká hra na&nbsp;doktora, a&nbsp;vytvořil si&nbsp;teorii, že&nbsp;jde asi jenom o&nbsp;fantazie a&nbsp;úchylku některých sexuologů, protože ani jeho kamarádi a&nbsp;přátelé si&nbsp;na&nbsp;nic takového nevzpomínali, takže mohlo jít o&nbsp;mýtus ne&nbsp;nepodobný mýtu o&nbsp;ptáku Fénixovi nebo <em>vagině dentatě</em>. Protože je&nbsp;ale sexuologie zatížena mytologií a&nbsp;pouze se&nbsp;tváří jako věda, pokud nejde náhodou o&nbsp;několik základních technických údajů, nemělo cenu s&nbsp;těmito bludy polemizovat.</span></p>
          <p class="chunk" data-nb-ref-number="606" data-nb-words="155" data-nb-chars="1005"><span class="idea" data-nb-ref-number="605" id="idea605" data-nb-words="155" data-nb-chars="1005">Kamil si&nbsp;také vůbec nemyslel, že&nbsp;je&nbsp;jeho penis menší než penisy jiných mladíků, ač&nbsp;je&nbsp;pravda, že&nbsp;tento dojem mu&nbsp;vydržel jenom do&nbsp;té&nbsp;doby, než při povinné školní návštěvě bazénu a&nbsp;povinném předchozím sprchování nějaké penisy nespatřil. Pak usoudil, že&nbsp;doopravdy mnoho spolužáků je&nbsp;na&nbsp;tom lépe než on, ale zároveň zjistil, že&nbsp;ne&nbsp;všichni, takže to&nbsp;nebyla taková tragédie, jak se&nbsp;pokoušely většině populace vnutit sexuologické příručky, které sice tvrdily, že&nbsp;velikost penisu není žádný problém, ale neustále se&nbsp;k&nbsp;této otázce obsesivně vracely, jako by&nbsp;v&nbsp;této oblasti nebyla k&nbsp;dispozici jiná a&nbsp;zajímavější témata. Pravděpodobně zvolený problém odrážel to, jakou důležitost mu&nbsp;přisuzovali sami autoři. Nekonečné dotazy na&nbsp;správnou velikost oné tělesné části se&nbsp;znovu a&nbsp;znovu objevovaly v&nbsp;poradenských rubrikách časopisů, což v&nbsp;Kamilovi vzbuzovalo dojem, že&nbsp;jde spíš o&nbsp;problém sexuologů, kteří si&nbsp;dopisy čtenářů vymýšlejí. Měřící posedlost přečkala i&nbsp;epochální listopadové změny a&nbsp;trvala hluboko do&nbsp;kapitalismu.</span></p>
          <p class="chunk" data-nb-ref-number="607" data-nb-words="96" data-nb-chars="553"><span class="idea" data-nb-ref-number="606" id="idea606" data-nb-words="96" data-nb-chars="553">Z&nbsp;oněch rubrik se&nbsp;mohl čtenář dočíst, že&nbsp;průměrná délka je&nbsp;dvanáct a&nbsp;půl centimetru (šířku Kamil zapomněl), ale když je&nbsp;to&nbsp;méně, že&nbsp;se&nbsp;nic neděje. Přesný údaj budil u&nbsp;Kamila podezření, že&nbsp;jeden autor opisuje od&nbsp;druhého, protože během let dochází přece u&nbsp;celé populace k&nbsp;fyzickým změnám, především výšky a&nbsp;váhy, jenom zde autoři trvali zarputile po&nbsp;všechna léta na&nbsp;svém. Nedalo se&nbsp;tedy vyloučit, že&nbsp;i&nbsp;zde je&nbsp;jejich údaj buď zastaralý, nebo byl subjektivní od&nbsp;samého počátku. Kamila vždy uspokojilo to, že&nbsp;důležitá je&nbsp;funkčnost, a&nbsp;u&nbsp;toho vždy také zůstal.</span></p>
          <p class="chunk" data-nb-ref-number="608" data-nb-words="189" data-nb-chars="1209"><span class="idea" data-nb-ref-number="607" id="idea607" data-nb-words="189" data-nb-chars="1209">Více ho&nbsp;zajímal problém masturbace, kteréžto téma se&nbsp;později rozhodl zcela vypustit ze&nbsp;své prózy, protože ho&nbsp;pravidelně a&nbsp;s&nbsp;chutí pojednávali jiní. Kamil měl pocit, že&nbsp;je&nbsp;to&nbsp;téma nechutné, a&nbsp;navíc to&nbsp;prozrazuje, že&nbsp;tito muži jsou líní opatřovat si&nbsp;ženy, ačkoliv na&nbsp;jiných místech svých údajně autobiografických deníkových vyprávění, ve&nbsp;skutečnosti však slepených kvůli poptávce trhu dodatečně, ze&nbsp;sebe dělají nepravděpodobné přeborníky. Pro Kamila byla masturbace asi stejný objev jako objevení nového kontinentu, protože ač&nbsp;na&nbsp;tuto možnost krátkodobého odebrání se&nbsp;do&nbsp;ráje přišel poměrně pozdě&nbsp;– tak pozdě, že&nbsp;to&nbsp;nikomu nikdy nesvěřil, totiž kolem svých patnácti let&nbsp;– znamenala pro něj takovou úlevu, že&nbsp;kdyby byl věřící, děkoval by&nbsp;za&nbsp;tuto možnost Bohu. Ačkoliv totiž někteří duchovní autoři pokládali tento akt za&nbsp;nemorální a&nbsp;těžký hřích proti přirozenosti, dříve dokonce soudili, že&nbsp;vede k&nbsp;impotenci a&nbsp;šílenství, budoucí spisovatel si&nbsp;sám ověřil, že&nbsp;ho&nbsp;naopak toto konání před šílenstvím zřejmě zachránilo. Pokud jde o&nbsp;impotenci&nbsp;– dle klasického úsloví <em>proti faktu není argumentu</em>&nbsp;– k&nbsp;žádné úhoně nikdy nedošlo. Kamil si&nbsp;tak pouze ověřil, že&nbsp;některé autority, byť byly neomylné, jistým věcem moc nerozumí.</span></p>
          <p class="chunk" data-nb-ref-number="609" data-nb-words="178" data-nb-chars="1093"><span class="idea" data-nb-ref-number="608" id="idea608" data-nb-words="178" data-nb-chars="1093">Vyhnout se&nbsp;šílenství bylo jedním z&nbsp;hlavních Kamilových životních úkolů, totiž kvůli rodinné anamnéze, protože jeho pradědeček skončil prý v&nbsp;blázinci jako šílenec a&nbsp;kromě toho to&nbsp;byl údajně slušný gauner, což Kamila zaujalo, protože i&nbsp;jeho za&nbsp;gaunera označilo hned několik lidí, především žen a&nbsp;učitelek. Rovněž sesuv do&nbsp;šílenství nemohl pro svou osobu nikdy s&nbsp;jistotou vyloučit. Šílenství byl blízký v&nbsp;období prvních lásek, které ho&nbsp;očividně ignorovaly a&nbsp;dávaly přednost jiným. Jednou dokonce jeden z&nbsp;podnapilých soků Kamilovi vrazil poměrně zbytečně ránu pěstí, což se&nbsp;ona dívenka snad i&nbsp;dozvěděla, a&nbsp;Kamil si&nbsp;připadal tak ponížen, že&nbsp;několik dní nevycházel z&nbsp;domu, pokud nemusel. Své napětí pak musel vybíjet o&nbsp;samotě s&nbsp;pocitem trpkosti a&nbsp;s&nbsp;takovými fantaziemi, že&nbsp;by&nbsp;se&nbsp;s&nbsp;nimi jistě uchytil v&nbsp;některém z&nbsp;časopisů, které tehdy ještě neexistovaly, protože by&nbsp;byly nezákonné, a&nbsp;byly by&nbsp;ostatně nezákonné i&nbsp;dnes, protože všichni aktéři těch fantazií byli nezletilí a&nbsp;na některých se&nbsp;Kamil dopouštěl činů, které by&nbsp;byly trestné i&nbsp;v&nbsp;případě, že&nbsp;by&nbsp;Kamil a&nbsp;další aktéři těch představ zletilí byli.</span></p>
          <p class="chunk" data-nb-ref-number="610" data-nb-words="30" data-nb-chars="173"><span class="idea" data-nb-ref-number="609" id="idea609" data-nb-words="30" data-nb-chars="173">Na&nbsp;své zasvěcení tedy Kamil musel čekat až&nbsp;do&nbsp;doby svého vy­sokoškolského studia, kdy se&nbsp;do&nbsp;něj zahleděla Lucie, která byla v&nbsp;těchto věcech trochu zkušenější, ač&nbsp;ne&nbsp;o&nbsp;mnoho.</span></p>
          <p class="chunk" data-nb-ref-number="611" data-nb-words="157" data-nb-chars="896"><span class="idea" data-nb-ref-number="610" id="idea610" data-nb-words="157" data-nb-chars="896">To&nbsp;všechno Kamil prožil a&nbsp;to se&nbsp;mu&nbsp;vybavovalo, když musel podle svého pevného rozhodnutí psát <em>Škvár</em>, ačkoliv byl plný zcela jiných představ a&nbsp;snil o&nbsp;tom, že&nbsp;jednou to&nbsp;napíše a&nbsp;nebude nic sublimovat ani obalovat „uměním“, ale napíše prostě to, co&nbsp;bylo. Pokud jde o&nbsp;<em>Škvár</em>, tam také nic nesublimoval, aspoň ne&nbsp;vědomě, a&nbsp;o&nbsp;umění nemohlo být ani řeči. Jenomže věděl, že&nbsp;jeho <em>Škvár</em> bude lež, protože to&nbsp;není skutečný škvár napsaný z&nbsp;přesvědčení nebo pro peníze, ale že&nbsp;spisovatelova motivace se&nbsp;v&nbsp;tomto případě nejvíce podobá demonstrativní sebevraždě, jakou se&nbsp;kdysi pokoušela spáchat Klára. Když to&nbsp;Kamilovi došlo, pocítil, jak je&nbsp;mu&nbsp;Klára blízká. Ačkoliv si&nbsp;ji&nbsp;nechtěl vzít, protože se&nbsp;bál, že&nbsp;je&nbsp;– či&nbsp;může být&nbsp;– šílená, a&nbsp;protože chtěl vyzkoušet ještě jiné ženy, byla Klára jeho nejbližší bytostí a&nbsp;věděl, že&nbsp;až&nbsp;jednou tahle holka bude mít někoho jiného, bude na&nbsp;to&nbsp;on&nbsp;krutě žárlit a&nbsp;vyčítat jí&nbsp;to.</span></p>
          <p class="chunk" data-nb-ref-number="612" data-nb-words="53" data-nb-chars="328"><span class="idea" data-nb-ref-number="611" id="idea611" data-nb-words="53" data-nb-chars="328">Kamil měl tedy mnoho důvodů, proč zlikvidovat několik mladých londýnských hejsků. Nebyl to&nbsp;motiv nevědomý, ale zcela vědomý, protože kvůli tomu některé scény do&nbsp;svých knih zařazoval a&nbsp;zařadil ji&nbsp;samozřejmě i&nbsp;do <em>Škváru</em>, protože si&nbsp;myslel, že&nbsp;člověk má&nbsp;v&nbsp;životě tak málo radostí, že&nbsp;nemá důvod se&nbsp;o&nbsp;nějakou bezdůvodně připravovat.</span></p>
        </section>
        <section>
          <p class="chunk" data-nb-ref-number="613" data-nb-words="37" data-nb-chars="248"><span class="idea" data-nb-ref-number="612" id="idea612" data-nb-words="37" data-nb-chars="248"><em>Robert přiklekl na&nbsp;schodišti k&nbsp;jakémusi větracímu okénku, kterým mohl opatrně nahlížet do&nbsp;místnosti. Poprvé si&nbsp;tak mohl bez rizika prohlédnout profesora Fichteho. Viděl nyní, že&nbsp;profesor Fichte vypadá přesně tak, jak si&nbsp;ho&nbsp;podle jména představoval.</em></span></p>
        </section>
        <section>
          <p class="chunk" data-nb-ref-number="614" data-nb-words="94" data-nb-chars="562"><span class="idea" data-nb-ref-number="613" id="idea613" data-nb-words="94" data-nb-chars="562">Tady se&nbsp;Kamil zastavil. Jeho vlastní záhadná věta ho&nbsp;zaujala. Proč by&nbsp;měl profesor Fichte mít nějakou určitou podobu? Jenom proto, že&nbsp;má&nbsp;Kamil jakousi představu o&nbsp;tom, jak asi vypadal filozof Fichte? Proč by&nbsp;měl Fichte nějak vypadat podle jména, a&nbsp;ne především podle hlasu? To&nbsp;je&nbsp;přece zcela nelogické. Nakonec usoudil, že&nbsp;i&nbsp;ve <em>Škváru</em> může být aspoň jedna věta, která není prostému čtenářstvu úplně srozumitelná. Kromě toho trpěl vysloveným odporem k&nbsp;popisům, především k&nbsp;popisům krajin, ale také k&nbsp;popisům lidí. Nechá to&nbsp;tedy tak, jak to&nbsp;je. Hlavně žádné umění.</span></p>
        </section>
        <section>
          <p class="chunk" data-nb-ref-number="615" data-nb-words="13" data-nb-chars="93"><span class="idea" data-nb-ref-number="614" id="idea614" data-nb-words="13" data-nb-chars="93"><em>Profesor si&nbsp;zálibně prohlížel muže asi dvacetiletého, který byl připoután k&nbsp;mohutnému křeslu.</em></span></p>
          <p class="chunk" data-nb-ref-number="616" data-nb-words="22" data-nb-chars="147"><span class="idea" data-nb-ref-number="615" id="idea615" data-nb-words="22" data-nb-chars="147"><em>„Co, co&nbsp;se&nbsp;mnou chcete udělat?“ vyrazil ze&nbsp;sebe nebožák sevřeným hlasem, když viděl, že&nbsp;Fichte nad plamenem sterilizuje dlouhou injekční stříkačku.</em></span></p>
          <p class="chunk" data-nb-ref-number="617" data-nb-words="16" data-nb-chars="108"><span class="idea" data-nb-ref-number="616" id="idea616" data-nb-words="16" data-nb-chars="108"><em>„Tak se&nbsp;mi&nbsp;to&nbsp;líbí,“ pokyvoval profesor spokojeně hlavou. „Mládí má&nbsp;být zvídavé. Přesně takové potřebujeme.“</em></span></p>
          <p class="chunk" data-nb-ref-number="618" data-nb-words="20" data-nb-chars="123"><span class="idea" data-nb-ref-number="617" id="idea617" data-nb-words="20" data-nb-chars="123"><em>„Kdo je&nbsp;to&nbsp;my?“ tázal se&nbsp;nervosně</em> (autor chtěl napsat nervózně, ale pak mu&nbsp;tato podoba slova připadala výstižnější) <em>mladík.</em></span></p>
          <p class="chunk" data-nb-ref-number="619" data-nb-words="27" data-nb-chars="174"><span class="idea" data-nb-ref-number="618" id="idea618" data-nb-words="27" data-nb-chars="174"><em>„My, to&nbsp;znamená v&nbsp;daném případě já. Nemusíte mít ale žádné obavy, mladý muži. Poslední okamžiky svého jistě příjemného života strávíte v&nbsp;té nejlepší společnosti. Totiž mojí.“</em></span></p>
          <p class="chunk" data-nb-ref-number="620" data-nb-words="20" data-nb-chars="124"><span class="idea" data-nb-ref-number="619" id="idea619" data-nb-words="20" data-nb-chars="124"><em>„Nestojím o&nbsp;vaši společnost,“ odsekl muž. „Kromě toho nejsem žádný mladík. Jsem sir Ratcliff, pokud vám to&nbsp;jméno něco říká!“</em></span></p>
          <p class="chunk" data-nb-ref-number="621" data-nb-words="30" data-nb-chars="179"><span class="idea" data-nb-ref-number="620" id="idea620" data-nb-words="30" data-nb-chars="179"><em>„Ano, ano,“ mumlal si&nbsp;trochu roztržitě pro sebe profesor Fichte, neboť se&nbsp;plně soustředil na&nbsp;jehlu, která již byla do&nbsp;ruda rozpálena nad plamenem. „Už jsem to&nbsp;jméno někde slyšel.“</em></span></p>
          <p class="chunk" data-nb-ref-number="622" data-nb-words="63" data-nb-chars="407"><span class="idea" data-nb-ref-number="621" id="idea621" data-nb-words="63" data-nb-chars="407"><em>Sir Ratcliff sebou zmítal v&nbsp;poutech, ale nebylo mu&nbsp;to&nbsp;mnoho platné. Mohutné kožené pásy mu&nbsp;nedávaly sebemenší možnost pohybu. Robert se&nbsp;cítil bezradný. Má&nbsp;zasáhnout a&nbsp;tak se&nbsp;prozradit? Fichte je&nbsp;sice v&nbsp;místnosti sám, ale jistě nedaleko bude mnoho poskoků, kteří by&nbsp;bleskurychle přispěchali na&nbsp;pomoc. Když však nic neučiní, stane se&nbsp;pravděpodobně svědkem vraždy. Jeho úvahy přerušil další profesorův monolog.</em></span></p>
          <p class="chunk" data-nb-ref-number="623" data-nb-words="89" data-nb-chars="593"><span class="idea" data-nb-ref-number="622" id="idea622" data-nb-words="89" data-nb-chars="593"><em>„Jistě starému učenci odpustíte potřebu pronést pár slov, která vám nastíní aspoň něco z&nbsp;vašeho dalšího&nbsp;– svým způsobem obecně vzato radostného&nbsp;– osudu. Nebudu vás zatěžovat zbytečnými podrobnostmi, protože na&nbsp;ně&nbsp;ani nemáme čas. Bohužel nebudu mít ani příležitost vám to&nbsp;dopovědět někdy v&nbsp;budoucnu, protože vaše budoucnost bude jaksi spíše neosobní než osobní. Jistě se&nbsp;ale s&nbsp;některými dílčími nepříjemnostmi celého projektu smíříte snáze, když nahlédnete jeho hluboký smysl. Jste člověk šlechtické krve, vždyť proto jste mimo jiné zde, takže poznat velkolepost mého plánu vám nebude zatěžko.“</em></span></p>
          <p class="chunk" data-nb-ref-number="624" data-nb-words="13" data-nb-chars="79"><span class="idea" data-nb-ref-number="623" id="idea623" data-nb-words="13" data-nb-chars="79"><em>„Řekněte mi&nbsp;konečně, co&nbsp;se&nbsp;mnou chcete učinit, vy&nbsp;bídáku!“ zařval sir Ratcliff.</em></span></p>
          <p class="chunk" data-nb-ref-number="625" data-nb-words="52" data-nb-chars="322"><span class="idea" data-nb-ref-number="624" id="idea624" data-nb-words="52" data-nb-chars="322"><em>„Ale no&nbsp;tak,“ řekl zarmouceným hlasem Fichte. „Proč hned sahat k&nbsp;takovým invektivám? To&nbsp;mě&nbsp;na&nbsp;vás skutečně mrzí. Už&nbsp;proto, že&nbsp;jsem o&nbsp;mladých anglických šlechticích měl vždy vysoké mínění. Jistě mi&nbsp;budete věřit, že&nbsp;jsem měl možnost tu&nbsp;nějaké dost zblízka poznat. Ale ne&nbsp;všichni používali tak, řekněme, expresivní výrazivo.“</em></span></p>
          <p class="chunk" data-nb-ref-number="626" data-nb-words="20" data-nb-chars="124"><span class="idea" data-nb-ref-number="625" id="idea625" data-nb-words="20" data-nb-chars="124"><em>„Chci to&nbsp;slyšet!“ naléhal mladík, kterému, což viděl i&nbsp;Robert ze&nbsp;vzdálenosti několika metrů, kanulo z&nbsp;čela mnoho kapek potu.</em></span></p>
          <p class="chunk" data-nb-ref-number="627" data-nb-words="48" data-nb-chars="315"><span class="idea" data-nb-ref-number="626" id="idea626" data-nb-words="48" data-nb-chars="315"><em>„Nejdřív vás bohužel musím usmrtit,“ pravil lítostivě Fichte. „To je&nbsp;nejosobnější část celé záležitosti, která se&nbsp;vás bude přímo týkat. Pro úplnost vám však objasním i&nbsp;zbytek, protože v&nbsp;mé vlasti máme rádi akademickou důkladnost. Vy&nbsp;jste však spíše typ anglosaský, proto chápu, že&nbsp;jste zaměřen více experimentálně.“</em></span></p>
        </section>
        <section>
          <p class="chunk" data-nb-ref-number="628" data-nb-words="18" data-nb-chars="120"><span class="idea" data-nb-ref-number="627" id="idea627" data-nb-words="18" data-nb-chars="120">Tady Kamil nevěděl, jestli pro prosťáčky nebude poslední věta zbytečná. Nechal ji&nbsp;zatím tam, vyškrtnout ji&nbsp;může vždycky.</span></p>
        </section>
        <section>
          <p class="chunk" data-nb-ref-number="629" data-nb-words="92" data-nb-chars="562"><span class="idea" data-nb-ref-number="628" id="idea628" data-nb-words="92" data-nb-chars="562"><em>„Snad vás nebudu nudit malým historickým výkladem. V&nbsp;mé zemi je&nbsp;to&nbsp;tak zvykem, a&nbsp;navíc nebudete muset již nikdy žádný jiný poslouchat. Jak jistě víte, podařilo se&nbsp;na&nbsp;počátku tohoto století dospět k&nbsp;řadě unikátních objevů v&nbsp;oblasti techniky. Ještě větší objevy však byly učiněny na&nbsp;poli ducha. Z&nbsp;daleké ciziny k&nbsp;nám byly přivezeny neznámé texty s&nbsp;moudrostí Východu, poznali jsme nové látky, které mohou pozměnit lidskou mysl, podívali jsme se&nbsp;hlouběji do&nbsp;duše člověka. To&nbsp;všechno však není nic proti pokladům, které před námi dosud ukrývala naše vlastní minulost.</em></span></p>
          <p class="chunk" data-nb-ref-number="630" data-nb-words="116" data-nb-chars="780"><span class="idea" data-nb-ref-number="629" id="idea629" data-nb-words="116" data-nb-chars="780"><em>Jako mladý vědec jsem se&nbsp;podílel na&nbsp;vykopávkách, které odkrývaly neznámý svět germánských kmenů z&nbsp;doby těsně před naším letopočtem. Zjistil jsem, že&nbsp;tehdejší mágové měli neuvěřitelné schopnosti. Protože jsem byl pevně přesvědčen, že&nbsp;moji kolegové jsou příliš svázáni akademickými předsudky, nechal jsem si&nbsp;obsah některých nápisů, které jsem měl za&nbsp;úkol rozluštit, jenom pro sebe. Narazil jsem na&nbsp;germánský kmen, kterému se&nbsp;říkalo Nesmrtelní. Když jsem pátral po&nbsp;tom, jak k&nbsp;tomuto neobvyklému názvu přišli, musel jsem se&nbsp;vypořádat s&nbsp;jejich nečekaným, ale přitom jasným tvrzením. Byli Nesmrtelní, protože neumírali. Znali totiž nějaký způsob, jak neustále prodlužovat lidský život. To&nbsp;pro ně&nbsp;bylo velmi výhodné, protože měli vždy dostatek bojovníků a&nbsp;nemuseli chránit žádné starce.“</em></span></p>
          <p class="chunk" data-nb-ref-number="631" data-nb-words="19" data-nb-chars="107"><span class="idea" data-nb-ref-number="630" id="idea630" data-nb-words="19" data-nb-chars="107"><em>„A&nbsp;co stařeny?“ zeptal se&nbsp;sir Ratcliff a&nbsp;v&nbsp;jeho hlase zaslechl Robert Merton poprvé něco jako stopy ironie.</em></span></p>
          <p class="chunk" data-nb-ref-number="632" data-nb-words="67" data-nb-chars="392"><span class="idea" data-nb-ref-number="631" id="idea631" data-nb-words="67" data-nb-chars="392"><em>„Prameny jsou v&nbsp;tomto bodě velmi sporé, ale mám pocit, že&nbsp;trvalé mládí bylo určeno především pro ženy krásné, protože u&nbsp;zbytku to&nbsp;bylo jedno. Ale to&nbsp;nic. Vraťme se&nbsp;k&nbsp;otázce mužů. Zasvětil jsem mnoho let pátrání po&nbsp;tom, jakým způsobem se&nbsp;jim to&nbsp;dařilo. Nesmrtelní měli zvláštní nápoj, který vyráběli jejich kněží. Jeho součástí byly byliny, které náhodou rostou i&nbsp;zde nedaleko v&nbsp;jednom údolí.“</em></span></p>
          <p class="chunk" data-nb-ref-number="633" data-nb-words="15" data-nb-chars="80"><span class="idea" data-nb-ref-number="632" id="idea632" data-nb-words="15" data-nb-chars="80"><em>„Tak proč tady musím sedět přivázaný k&nbsp;židli a&nbsp;máváte mi&nbsp;před nosem tou jehlou?“</em></span></p>
          <p class="chunk" data-nb-ref-number="634" data-nb-words="34" data-nb-chars="241"><span class="idea" data-nb-ref-number="633" id="idea633" data-nb-words="34" data-nb-chars="241"><em>„Protože součástí lektvaru byla také esence připravená z&nbsp;krve sedmi mladých bojovníků. Snažím se&nbsp;při svém přísně vědeckém experimentu napodobit pokud možno všechny podmínky, jaké byly tehdy. Sebemenší odchylka by&nbsp;mohla mít fatální důsledky.“</em></span></p>
          <p class="chunk" data-nb-ref-number="635" data-nb-words="8" data-nb-chars="63"><span class="idea" data-nb-ref-number="634" id="idea634" data-nb-words="8" data-nb-chars="63"><em>„Já nejsem žádný germánský bojovník,“ protestoval spoutaný muž.</em></span></p>
          <p class="chunk" data-nb-ref-number="636" data-nb-words="49" data-nb-chars="315"><span class="idea" data-nb-ref-number="635" id="idea635" data-nb-words="49" data-nb-chars="315"><em>„To je&nbsp;jistě pravda, ale jste z&nbsp;takříkajíc nejlepšího anglosaského chovu, což by&nbsp;mohlo být ještě lepší. Navíc je&nbsp;zřejmé, že&nbsp;urozená šlechtická krev je&nbsp;pro mé&nbsp;potřeby zcela nenahraditelná. Právě v&nbsp;krvi, stejně jako v&nbsp;půdě, jsou vepsány zkušenosti generací. Nikdy bych nemohl zvolit krev nějakého méněcenného národa.“</em></span></p>
          <p class="chunk" data-nb-ref-number="637" data-nb-words="15" data-nb-chars="92"><span class="idea" data-nb-ref-number="636" id="idea636" data-nb-words="15" data-nb-chars="92"><em>„To všechno jsou pověry a&nbsp;vy jste šarlatán! Chcete spáchat zločin, a&nbsp;navíc zbytečný zločin!“</em></span></p>
          <p class="chunk" data-nb-ref-number="638" data-nb-words="137" data-nb-chars="885"><span class="idea" data-nb-ref-number="637" id="idea637" data-nb-words="137" data-nb-chars="885"><em>„Být vámi tak bych nepohrdal zkušeností prastarého národa. Ostatně věda pracuje s&nbsp;experimentem a&nbsp;omylem. Může se&nbsp;samozřejmě stát, že&nbsp;se&nbsp;dopustíme nějaké drobné chyby a&nbsp;budeme muset pokus opakovat. To&nbsp;by&nbsp;bylo nemilé, protože opatřit nových sedm subjektů by&nbsp;nás stálo hodně času a&nbsp;úsilí. Prostředky by&nbsp;jistě vznešený pan hrabě uvolnil, ale vzhledem k&nbsp;tomu, že&nbsp;tu&nbsp;poslední dobou slídí různí nepříjemní čmuchalové, neměli bychom již takový klid k&nbsp;práci. Mohu vás ale ujistit, že&nbsp;těmito problémy nedaleké budoucnosti vás nechci zbytečně zatěžovat. Nyní tedy zavedu do&nbsp;vašeho těla tuto dlouhou bronzovou jehlu, abych mohl vaši ctěnou krev odčerpat do&nbsp;zde připravené stříbrné nádoby. Jak vidíte, je&nbsp;to&nbsp;nádoba původní, kterou jsem zachoval ještě z&nbsp;dob svých archeologických výzkumů. Na&nbsp;jejím obvodu můžete spatřit drobné reliéfy, které naznačují svou symbolikou překonání smrti a&nbsp;věčné mládí.“</em></span></p>
          <p class="chunk" data-nb-ref-number="639" data-nb-words="33" data-nb-chars="210"><span class="idea" data-nb-ref-number="638" id="idea638" data-nb-words="33" data-nb-chars="210"><em>„Ne, ne! Nesahejte na&nbsp;mě!“ křičel spoutaný muž, ale nemohl se&nbsp;ani pohnout. Fichte opatrně přisunul nohou nádobu ke&nbsp;křeslu a&nbsp;potom si&nbsp;připravil dlouhou jehlu, kterou předtím tak pečlivě připravoval nad plamenem.</em></span></p>
          <p class="chunk" data-nb-ref-number="640" data-nb-words="47" data-nb-chars="276"><span class="idea" data-nb-ref-number="639" id="idea639" data-nb-words="47" data-nb-chars="276"><em>„Ještě jsem vám zapomněl říci, že&nbsp;jehlu zavedu do&nbsp;srdce, což bude pro vás znamenat sice z&nbsp;počátku trochu nepříjemný pocit, ale bude to&nbsp;svým způsobem symboličtější. Musím ji&nbsp;ovšem vpíchnout tak, aby smrt nenastala okamžitě. Mohu vás ale ujistit, že&nbsp;v&nbsp;tom mám již jistou praxi.“</em></span></p>
          <p class="chunk" data-nb-ref-number="641" data-nb-words="14" data-nb-chars="84"><span class="idea" data-nb-ref-number="640" id="idea640" data-nb-words="14" data-nb-chars="84"><em>Robert si&nbsp;uvědomil, že&nbsp;jestli má&nbsp;něco podniknout, zbývá mu&nbsp;již jenom několik vteřin.</em></span></p>
        </section>
        <section>
          <p class="chunk" data-nb-ref-number="642" data-nb-words="40" data-nb-chars="220"><span class="idea" data-nb-ref-number="641" id="idea641" data-nb-words="40" data-nb-chars="220">Krátkost času Kamila vždy děsila. Když si&nbsp;uvědomil, kolik let již v&nbsp;jeho životě uplynulo a&nbsp;stále se&nbsp;nestalo nic, co&nbsp;by&nbsp;mu&nbsp;přineslo bohatství nebo slávu, také kolik let mu&nbsp;zbývá, vyvolávalo to&nbsp;v&nbsp;něm lehkou závrať i&nbsp;tíseň.</span></p>
          <p class="chunk" data-nb-ref-number="643" data-nb-words="17" data-nb-chars="100"><span class="idea" data-nb-ref-number="642" id="idea642" data-nb-words="17" data-nb-chars="100">„Z&nbsp;toho si&nbsp;nic nedělej, to&nbsp;je&nbsp;jenom krize kolem třicítky,“ utěšoval ho&nbsp;známý mladý literární kritik.</span></p>
          <p class="chunk" data-nb-ref-number="644" data-nb-words="26" data-nb-chars="163"><span class="idea" data-nb-ref-number="643" id="idea643" data-nb-words="26" data-nb-chars="163">„Jenomže já&nbsp;jsem měl krizi v&nbsp;pubertě, potom adolescentní, teď kolem třicítky, pak bude krize středního věku, potom přelom kolem odchodu do&nbsp;důchodu a&nbsp;úpadek stáří.“</span></p>
          <p class="chunk" data-nb-ref-number="645" data-nb-words="37" data-nb-chars="247"><span class="idea" data-nb-ref-number="644" id="idea644" data-nb-words="37" data-nb-chars="247">„To jsou všechno velmi nepříjemné věci,“ souhlasil s&nbsp;ním nadějný literární kritik tónem, který Kamilovi připomínal profesora Fichteho. Spisovatel se&nbsp;poté rozhodl, že&nbsp;aspoň obrat <em>to jsou všechno velmi nepříjemné věci</em> <em>si bude pamatovat a&nbsp;použije ho</em>.</span></p>
          <hr>
          <p class="chunk" data-nb-ref-number="646" data-nb-words="52" data-nb-chars="359"><span class="idea" data-nb-ref-number="645" id="idea645" data-nb-words="52" data-nb-chars="359">Nadějný kritik na&nbsp;tom byl lépe než Kamil, protože NALEZL PRAVDU. Překonal své charismatické i&nbsp;liberální období a&nbsp;vstoupil do&nbsp;fáze tradicionalismu. Bylo jasné, že&nbsp;je&nbsp;to&nbsp;fáze poslední, protože po&nbsp;ní&nbsp;už&nbsp;nic logického následovat nemůže. Předcházelo ještě několik kratších mezistupňů. Po&nbsp;teologii osvobození čerpal kritik inspiraci z&nbsp;pramenů keltského křesťanství.</span></p>
          <p class="chunk" data-nb-ref-number="647" data-nb-words="49" data-nb-chars="304"><span class="idea" data-nb-ref-number="646" id="idea646" data-nb-words="49" data-nb-chars="304">„Boha je&nbsp;třeba oslavovat tancem, tak jako to&nbsp;dělají třeba v&nbsp;Indii. Místo nudného kázání by&nbsp;měl každý věřící kreativně vyjádřit svou víru tancem v&nbsp;kruzích kolem jednoho středu, spojit rytmus svého dechu a&nbsp;modliteb s&nbsp;rytmem celého kosmu. V&nbsp;našich kostelích se&nbsp;neozývá spontánní improvizovaný zpěv a&nbsp;jásot.“</span></p>
          <p class="chunk" data-nb-ref-number="648" data-nb-words="139" data-nb-chars="875"><span class="idea" data-nb-ref-number="647" id="idea647" data-nb-words="139" data-nb-chars="875">Kamil byl skeptik. „Já jsem nikdy v&nbsp;životě netančil, protože mi&nbsp;rodiče z&nbsp;důvodu úspor nekoupili oblek do&nbsp;tanečních. Pokud jde o&nbsp;improvizovaný zpěv, myslel jsem, že&nbsp;očistec má&nbsp;přijít až&nbsp;po&nbsp;smrti.“ Kamil byl prostě imunní vůči všem novým formám křesťanství, tedy byl to&nbsp;člověk takzvaného čtvrtého typu, neoslovitelný nejen klasickými, ale i&nbsp;neklasickými prostředky. Také mu&nbsp;nebylo jasné, proč v&nbsp;křesťanství používat formy zenové meditace, když se&nbsp;zenová meditace může používat i&nbsp;bez křesťanství a&nbsp;člověk se&nbsp;navíc nevystavuje nebezpečí bludu a&nbsp;nudnému dokazování, že&nbsp;je&nbsp;to&nbsp;ještě pravověrné. Kritikův problém s&nbsp;Kamilem byl, že&nbsp;Kamil všechno, co&nbsp;bylo v&nbsp;křesťanství, mohl nalézt i&nbsp;jinde, a&nbsp;navíc ho&nbsp;přitom neobtěžovali žádní souvěrci a&nbsp;úředníci. Také kdyby se&nbsp;mu&nbsp;nějaká pravda znelíbila, mohl by&nbsp;ji&nbsp;odvrhnout a&nbsp;nevystavovat se&nbsp;tak nebezpečí, že&nbsp;ho&nbsp;někdo bude považovat za&nbsp;heretika.</span></p>
          <p class="chunk" data-nb-ref-number="649" data-nb-words="72" data-nb-chars="438"><span class="idea" data-nb-ref-number="648" id="idea648" data-nb-words="72" data-nb-chars="438">Pak však přišla fáze konzervativní a&nbsp;byl klid. Kritik se&nbsp;pokusil na­psat román, který by&nbsp;byl jakýmsi shrnutím jeho duchovního poznání. I&nbsp;na něj dolehlo pokušení všech katolických intelektuálů, kteří&nbsp;– jak bylo kdysi výstižně řečeno&nbsp;– pochopili, že&nbsp;katolictví je&nbsp;balkon s&nbsp;mosazným zábradlím, ze&nbsp;kterého se&nbsp;dá&nbsp;skvěle plivat na&nbsp;lid. (Kamil měl bohužel vždy dojem, že&nbsp;když dojde na&nbsp;plivání, tak má&nbsp;většinou smůlu a&nbsp;zrovna stojí <em>pod</em> balkonem.)</span></p>
          <p class="chunk" data-nb-ref-number="650" data-nb-words="107" data-nb-chars="732"><span class="idea" data-nb-ref-number="649" id="idea649" data-nb-words="107" data-nb-chars="732">„Katolickými Čechami obchází strašidlo, strašidlo Florianovo,“ posmíval se&nbsp;spisovatel nové fázi svého přítele. Kritik mezitím řešil zásadnější otázky, zda totiž má&nbsp;nebo nemá být také antisemitou, protože měl pocit, že&nbsp;by&nbsp;se&nbsp;to&nbsp;slušelo. (Ještě rok předtím si&nbsp;myslel, že&nbsp;by&nbsp;se&nbsp;slušelo, aby měl levicové názory, protože odpovědný křesťan smýšlí sociálně, a&nbsp;tedy levicově.) V&nbsp;románu-epopeji <em>Opožděný úsvit</em>, jehož děj se&nbsp;odehrával od&nbsp;dob první republiky do&nbsp;současnosti, vytvořil postavu kosmopolitního žida Löbla, který byl protipólem katolického novináře Jiřího Bělohorského. Výběrem jména pro hlavní postavu prokázal kritik jistý smysl pro humor, i&nbsp;když kritikovi přátelé měli pocit, že&nbsp;poslední dobou už&nbsp;s&nbsp;kritikem mnoho legrace není.</span></p>
          <p class="chunk" data-nb-ref-number="651" data-nb-words="165" data-nb-chars="1172"><span class="idea" data-nb-ref-number="650" id="idea650" data-nb-words="165" data-nb-chars="1172">Antisemitismus hýčkaný z&nbsp;nostalgických důvodů a&nbsp;kvůli image nakonec kritik opustil. Chtěl podráždit „mělkou liberální veřejnost“, která by&nbsp;mu&nbsp;na&nbsp;tento špek pochopitelně naivně skočila, ale nechtěl se&nbsp;úplně znemožnit. Pomocí počítače vyhledal tedy všechny zmínky o&nbsp;Löblovi a&nbsp;jeho postavu upravil. Ani počítačová funkce <em>najdi</em> ale nestačila na&nbsp;to, aby zahladil všechny původní povahové rysy proradného vykořeněného židáka kosmopolitních rysů, který rozleptával společnost volnomyšlenkářskými brožurami a&nbsp;pořádáním frivolních salonních hrátek. Kupodivu se&nbsp;právě díky těmto nesrovnalostem jevil Löbl jako muž rozpolcený, věčný poutník, který dokonce Jiřího Bělohorského přežije a&nbsp;dál kráčí dějinami této nešťastné země, aby nesl svědectví o&nbsp;věčném příslibu daném lidu Izraele, příslibu dosud v&nbsp;Kristu nenaplněném. Je&nbsp;možné, že&nbsp;při vymýšlení této postavy kritik doufal, že&nbsp;někteří radikálnější členové Židovské obce napomohou popularitě knihy žalobou nebo aspoň veřejnými protesty. V&nbsp;tom se&nbsp;zmýlil. Buď byli židé moudřejší, než čekal, nebo jejich pozorný zrak pátral v&nbsp;jiných oblastech. „Nic už&nbsp;není, jak bývalo,“ povzdechl si&nbsp;nepochopený (nebo až&nbsp;příliš dobře pochopený) autor.</span></p>
          <p class="chunk" data-nb-ref-number="652" data-nb-words="97" data-nb-chars="683"><span class="idea" data-nb-ref-number="651" id="idea651" data-nb-words="97" data-nb-chars="683">Recenze hodnotily nebohého, počítačově poněkud obřezaného Löbla jako nejlepší postavu knihy. Jiří Bělohorský některé kritiky začal otravovat při četbě poměrně brzo a&nbsp;zatrpkli vůči němu už&nbsp;ve&nbsp;druhé kapitole. Definitivně pak propadl v&nbsp;kapitole šesté, kdy se&nbsp;nechal pokřtít, opustil milenky a&nbsp;věnoval se&nbsp;laickému apoštolátu v&nbsp;tisku. Román zachránila skutečnost, že&nbsp;do&nbsp;děje kritik prozíravě umístil celou řadu záporných postav, jejichž jednání bylo mnohem zábavnější než metafyzické přemítání Jiřího Bělohorského o&nbsp;Boží podstatě a&nbsp;návratu národa do&nbsp;hřejivé náruče barokního katolicismu. Při své jedinečné schopnosti všechny urazit měl kritik materiálu na&nbsp;záporné postavy kolem sebe dost.</span></p>
          <p class="chunk" data-nb-ref-number="653" data-nb-words="143" data-nb-chars="941"><span class="idea" data-nb-ref-number="652" id="idea652" data-nb-words="143" data-nb-chars="941">Lépe než Bělohorský dopadla Kateřina Sweet-Steinhauser, někdejší Bělohorského milenka (do obrácení), které se&nbsp;nakonec musel vzdát (po obrácení). Mezi řádky se&nbsp;dalo vyčíst, že&nbsp;Jiřího nové katolictví jí&nbsp;lezlo na&nbsp;nervy, což nadějný kritik opsal jako její <em>duchovní idiosynkrazii</em>. Kritik tady ale zase jednou&nbsp;– jak si&nbsp;Kamil myslel&nbsp;– vytvořil normálnější postavu, než sám zamýšlel. Předlohou Kateřiny S. S. byla docela obyčejná holka z&nbsp;Kladna Kateřina Volná, kritikova tajná láska, kterou tak dlouho odrazovaly náboženské výstřednosti našeho mladého muže, až&nbsp;si&nbsp;našla někoho jiného. Kritik jí&nbsp;to&nbsp;nikdy neodpustil, nicméně obraz Sweet-Steinhauserové prozrazoval, že&nbsp;jeho city stále nevychladly. Pomstil se&nbsp;jí&nbsp;aspoň tím, že&nbsp;ji&nbsp;na&nbsp;konci šestisetstránkové epopeje ukáže jako stařenu v&nbsp;domově důchodců, která si&nbsp;namáčí kůrky do&nbsp;neslazeného bílého kafe a&nbsp;plete si&nbsp;nejen dny v&nbsp;týdnu, ale už&nbsp;i&nbsp;roky. Lvice salonů první republiky tak nemohla dopadnout hůř.</span></p>
          <p class="chunk" data-nb-ref-number="654" data-nb-words="84" data-nb-chars="575"><span class="idea" data-nb-ref-number="653" id="idea653" data-nb-words="84" data-nb-chars="575">Jiří Bělohorský umírá v&nbsp;předposlední kapitole po&nbsp;výslechu na&nbsp;StB v&nbsp;době tuhé normalizace a&nbsp;završuje tak dráhu katolického Mirka Dušína, oné inkarnace platonské ideje čestnosti a&nbsp;téměř fašisticko-mládežnického smyslu pro pořádek. Kritik na&nbsp;žádné výslechy díky momentálně panujícímu demokratickému režimu nechodil, takže mu&nbsp;nehrozilo, že&nbsp;by&nbsp;svého hrdinu musel následovat. Vážně se&nbsp;tedy zabýval myšlenkou vstupu do&nbsp;duchovního povolání. Preventivně popíral, že&nbsp;by&nbsp;v&nbsp;pozadí stál milostný neúspěch s&nbsp;Kateřinou Volnou. Popíral to&nbsp;tak intenzivně, že&nbsp;si&nbsp;o&nbsp;tom jeho blízcí mysleli své.</span></p>
          <hr>
          <p class="chunk" data-nb-ref-number="655" data-nb-words="23" data-nb-chars="131"><span class="idea" data-nb-ref-number="654" id="idea654" data-nb-words="23" data-nb-chars="131">„Nemysli si, že&nbsp;na&nbsp;tebe budu čekat věčně,“ říkala Kamilovi Klára. „Na podzim mi&nbsp;bude čtyřiadvacet. Už&nbsp;musím myslet na&nbsp;to, co&nbsp;bude.“</span></p>
          <p class="chunk" data-nb-ref-number="656" data-nb-words="6" data-nb-chars="36"><span class="idea" data-nb-ref-number="655" id="idea655" data-nb-words="6" data-nb-chars="36">„Neblázni, to&nbsp;přece není žádný věk.“</span></p>
          <p class="chunk" data-nb-ref-number="657" data-nb-words="11" data-nb-chars="57"><span class="idea" data-nb-ref-number="656" id="idea656" data-nb-words="11" data-nb-chars="57">„Ty mě&nbsp;nechceš. Až&nbsp;si&nbsp;najdu někoho jiného, tak se&nbsp;nediv.“</span></p>
          <p class="chunk" data-nb-ref-number="658" data-nb-words="161" data-nb-chars="921"><span class="idea" data-nb-ref-number="657" id="idea657" data-nb-words="161" data-nb-chars="921">Po&nbsp;takovém rozhovoru se&nbsp;často oddali vášnivému milování, protože představa, že&nbsp;by&nbsp;o&nbsp;sebe mohli přijít, byla příliš vzrušivá. Kamil si&nbsp;vzpomínal na&nbsp;to, jak si&nbsp;Kláru namlouval, jak jí&nbsp;chodil naproti, když se&nbsp;vracela z&nbsp;kurzů zenové meditace, jak jí&nbsp;kupoval koláčky, vídeňskou kávu, jak si&nbsp;ji&nbsp;poprvé přivedl domů, a&nbsp;nic se&nbsp;nestalo, jak si&nbsp;ji&nbsp;přivedl podruhé a&nbsp;stalo se&nbsp;toho trochu víc a&nbsp;jak se&nbsp;spolu milovali již napotřetí. Dobře se&nbsp;mu&nbsp;vybavovalo, jak byl vylekán jejími vizemi a&nbsp;bdělým sněním, jak se&nbsp;jednou&nbsp;– ale jenom jednou&nbsp;– při milování chvěla, jako kdyby ji&nbsp;něco vyděsilo. Ale to&nbsp;se&nbsp;potom už&nbsp;nikdy neopakovalo. Věděl, že&nbsp;si&nbsp;ve&nbsp;všem rozumí, kromě toho, že&nbsp;mu&nbsp;cosi bránilo jí&nbsp;dávat najevo, že&nbsp;spolu budou navždycky. Kamil totiž nevěřil tomu, že&nbsp;je&nbsp;něco navždycky, ač&nbsp;by&nbsp;tomu věřit chtěl. Proto mu&nbsp;byl tak blízký buddhismus, protože podle buddhismu nic není na&nbsp;věky a&nbsp;není třeba ztrácet čas žádnou metafyzickou spekulací.</span></p>
          <p class="chunk" data-nb-ref-number="659" data-nb-words="36" data-nb-chars="227"><span class="idea" data-nb-ref-number="658" id="idea658" data-nb-words="36" data-nb-chars="227">„Aspoň vím, na&nbsp;čem jsem. Všechno přichází a&nbsp;zase odchází. Vše, co&nbsp;má&nbsp;vznik, má&nbsp;také zánik,“ hlásal jednou na&nbsp;chodníku příteli nadějnému literárnímu kritikovi, který si&nbsp;pod paží nesl dva díly <em>Summy theologické</em> Tomáše Akvinského.</span></p>
          <p class="chunk" data-nb-ref-number="660" data-nb-words="33" data-nb-chars="235"><span class="idea" data-nb-ref-number="659" id="idea659" data-nb-words="33" data-nb-chars="235">„Tohleto koketování s&nbsp;Východem se&nbsp;mi&nbsp;vůbec nelíbí. Patříme přece do&nbsp;židovsko-křesťanské kultury. Člověk ze&nbsp;Západu nemůže východní myšlení nikdy pochopit,“ odporoval kritik. Začal se&nbsp;rozvíjet jeden z&nbsp;jejich běžných a&nbsp;zbytečných dialogů.</span></p>
          <p class="chunk" data-nb-ref-number="661" data-nb-words="8" data-nb-chars="63"><span class="idea" data-nb-ref-number="660" id="idea660" data-nb-words="8" data-nb-chars="63">„Křesťanství i&nbsp;židovství jsou přece taky východní náboženství.“</span></p>
          <p class="chunk" data-nb-ref-number="662" data-nb-words="14" data-nb-chars="76"><span class="idea" data-nb-ref-number="661" id="idea661" data-nb-words="14" data-nb-chars="76">„Jenomže tady už&nbsp;zdomácněla. Jsme na&nbsp;ně&nbsp;zvyklí a&nbsp;víme, jak s&nbsp;nimi zacházet.“</span></p>
          <p class="chunk" data-nb-ref-number="663" data-nb-words="25" data-nb-chars="143"><span class="idea" data-nb-ref-number="662" id="idea662" data-nb-words="25" data-nb-chars="143">„To se&nbsp;říká o&nbsp;alkoholu taky, zatímco marihuana sem prý kulturně nepatří, takže je&nbsp;třeba ji&nbsp;zákázat, ačkoliv je&nbsp;to&nbsp;lehká droga a&nbsp;alkohol tvrdá.“</span></p>
          <p class="chunk" data-nb-ref-number="664" data-nb-words="13" data-nb-chars="82"><span class="idea" data-nb-ref-number="663" id="idea663" data-nb-words="13" data-nb-chars="82">„Kouření marihuany a&nbsp;vůbec užívání lehkých drog je&nbsp;cestou k&nbsp;užívání drog těžkých.“</span></p>
          <p class="chunk" data-nb-ref-number="665" data-nb-words="4" data-nb-chars="30"><span class="idea" data-nb-ref-number="664" id="idea664" data-nb-words="4" data-nb-chars="30">„To nikdo vědecky neprokázal.“</span></p>
          <p class="chunk" data-nb-ref-number="666" data-nb-words="9" data-nb-chars="71"><span class="idea" data-nb-ref-number="665" id="idea665" data-nb-words="9" data-nb-chars="71">„Uživatelé těžkých drog začínali lehkými. To&nbsp;je&nbsp;statisticky prokázáno.“</span></p>
          <p class="chunk" data-nb-ref-number="667" data-nb-words="16" data-nb-chars="110"><span class="idea" data-nb-ref-number="666" id="idea666" data-nb-words="16" data-nb-chars="110">„Jenomže taky začínali mlékem a&nbsp;četbou Čtyřlístku. To&nbsp;je&nbsp;taky statisticky prokázáno. Jde o&nbsp;falešnou korelaci.“</span></p>
          <p class="chunk" data-nb-ref-number="668" data-nb-words="5" data-nb-chars="32"><span class="idea" data-nb-ref-number="667" id="idea667" data-nb-words="5" data-nb-chars="32">„Společnost má&nbsp;právo se&nbsp;bránit.“</span></p>
          <p class="chunk" data-nb-ref-number="669" data-nb-words="29" data-nb-chars="181"><span class="idea" data-nb-ref-number="668" id="idea668" data-nb-words="29" data-nb-chars="181">„Žádná společnost neexistuje. To&nbsp;je&nbsp;jenom konstrukt. Existují pouze jedinci. Když se&nbsp;někde moc mluví o&nbsp;společnosti, je&nbsp;potřeba se&nbsp;dobře podívat, pro koho řečník pracuje a&nbsp;za kolik.“</span></p>
          <p class="chunk" data-nb-ref-number="670" data-nb-words="29" data-nb-chars="163"><span class="idea" data-nb-ref-number="669" id="idea669" data-nb-words="29" data-nb-chars="163">V&nbsp;zásadě se&nbsp;ale Kamil a&nbsp;nadějný literární kritik měli rádi. Spojovalo je&nbsp;přesvědčení, že&nbsp;svět je&nbsp;zajímavé místo k&nbsp;přebývání, ale že&nbsp;za&nbsp;tuto exkurzi se&nbsp;hodně platí.</span></p>
          <hr>
          <p class="chunk" data-nb-ref-number="671" data-nb-words="7" data-nb-chars="41"><span class="idea" data-nb-ref-number="670" id="idea670" data-nb-words="7" data-nb-chars="41">„Pozval mě&nbsp;na&nbsp;kafe Danny,“ hlásila Klára.</span></p>
          <p class="chunk" data-nb-ref-number="672" data-nb-words="11" data-nb-chars="57"><span class="idea" data-nb-ref-number="671" id="idea671" data-nb-words="11" data-nb-chars="57">„Piješ hodně kafe. Zdravé je&nbsp;jedno až&nbsp;dvě denně. Víc ne.“</span></p>
          <p class="chunk" data-nb-ref-number="673" data-nb-words="6" data-nb-chars="33"><span class="idea" data-nb-ref-number="672" id="idea672" data-nb-words="6" data-nb-chars="33">„Tebe nezajímá, kdo je&nbsp;to&nbsp;Danny?“</span></p>
          <p class="chunk" data-nb-ref-number="674" data-nb-words="4" data-nb-chars="18"><span class="idea" data-nb-ref-number="673" id="idea673" data-nb-words="4" data-nb-chars="18">„Kdo je&nbsp;to&nbsp;Danny?“</span></p>
          <p class="chunk" data-nb-ref-number="675" data-nb-words="14" data-nb-chars="90"><span class="idea" data-nb-ref-number="674" id="idea674" data-nb-words="14" data-nb-chars="90">„Danny je&nbsp;Kanaďan. Docela sympatický. Jezdí sem na&nbsp;prázdniny, protože tu&nbsp;má&nbsp;české předky.“</span></p>
          <p class="chunk" data-nb-ref-number="676" data-nb-words="22" data-nb-chars="131"><span class="idea" data-nb-ref-number="675" id="idea675" data-nb-words="22" data-nb-chars="131">„Někdo takový sem jezdil už&nbsp;loni a&nbsp;zkoušel sbalit nějakou holku od&nbsp;Mladých konzervativců, když jsi do&nbsp;toho spolku chodila na&nbsp;kafe.“</span></p>
          <p class="chunk" data-nb-ref-number="677" data-nb-words="3" data-nb-chars="11"><span class="idea" data-nb-ref-number="676" id="idea676" data-nb-words="3" data-nb-chars="11">„To je&nbsp;on.“</span></p>
          <p class="chunk" data-nb-ref-number="678" data-nb-words="9" data-nb-chars="57"><span class="idea" data-nb-ref-number="677" id="idea677" data-nb-words="9" data-nb-chars="57">„Neříkalas loni, že&nbsp;je&nbsp;to&nbsp;nafoukaný a&nbsp;rozmazlený fracek?“</span></p>
          <p class="chunk" data-nb-ref-number="679" data-nb-words="13" data-nb-chars="69"><span class="idea" data-nb-ref-number="678" id="idea678" data-nb-words="13" data-nb-chars="69">„Tenkrát se&nbsp;tak choval. Ale holky říkaly, že&nbsp;je&nbsp;znát, jak se&nbsp;změnil.“</span></p>
          <p class="chunk" data-nb-ref-number="680" data-nb-words="8" data-nb-chars="35"><span class="idea" data-nb-ref-number="679" id="idea679" data-nb-words="8" data-nb-chars="35">„To byl ten, co&nbsp;tvrdil, že&nbsp;je&nbsp;žid?“</span></p>
          <p class="chunk" data-nb-ref-number="681" data-nb-words="5" data-nb-chars="26"><span class="idea" data-nb-ref-number="680" id="idea680" data-nb-words="5" data-nb-chars="26">„Ty máš něco proti židům?“</span></p>
          <p class="chunk" data-nb-ref-number="682" data-nb-words="26" data-nb-chars="159"><span class="idea" data-nb-ref-number="681" id="idea681" data-nb-words="26" data-nb-chars="159">„Ne. Mám židovskou babičku. Jsem pro samostatnost státu Izrael v&nbsp;rámci práva všech národů na&nbsp;sebeurčení a&nbsp;všech rezolucí OSN a&nbsp;taktéž v&nbsp;rámci zdravého rozumu.“</span></p>
          <p class="chunk" data-nb-ref-number="683" data-nb-words="17" data-nb-chars="80"><span class="idea" data-nb-ref-number="682" id="idea682" data-nb-words="17" data-nb-chars="80">„On ale&nbsp;– je&nbsp;žid. Říkal, že&nbsp;kdyby si&nbsp;měl někoho vzít, musela by&nbsp;to&nbsp;být židovka.“</span></p>
          <p class="chunk" data-nb-ref-number="684" data-nb-words="10" data-nb-chars="49"><span class="idea" data-nb-ref-number="683" id="idea683" data-nb-words="10" data-nb-chars="49">„To máš teda smůlu. Tady je&nbsp;teď žid skoro každý.“</span></p>
          <p class="chunk" data-nb-ref-number="685" data-nb-words="11" data-nb-chars="71"><span class="idea" data-nb-ref-number="684" id="idea684" data-nb-words="11" data-nb-chars="71">„Říkal, že&nbsp;by&nbsp;jeho partnerka mohla k&nbsp;židovství třeba jenom přestoupit.“</span></p>
          <p class="chunk" data-nb-ref-number="686" data-nb-words="5" data-nb-chars="28"><span class="idea" data-nb-ref-number="685" id="idea685" data-nb-words="5" data-nb-chars="28">„To je&nbsp;dost slabá náhražka.“</span></p>
          <p class="chunk" data-nb-ref-number="687" data-nb-words="4" data-nb-chars="21"><span class="idea" data-nb-ref-number="686" id="idea686" data-nb-words="4" data-nb-chars="21">„Jemu by&nbsp;to&nbsp;stačilo.“</span></p>
          <p class="chunk" data-nb-ref-number="688" data-nb-words="9" data-nb-chars="52"><span class="idea" data-nb-ref-number="687" id="idea687" data-nb-words="9" data-nb-chars="52">„Žijeme v&nbsp;době, kdy se&nbsp;lidé spokojují s&nbsp;náhražkami.“</span></p>
          <p class="chunk" data-nb-ref-number="689" data-nb-words="8" data-nb-chars="54"><span class="idea" data-nb-ref-number="688" id="idea688" data-nb-words="8" data-nb-chars="54">Klára byla nespokojená. „Já jsem podle tebe náhražka?“</span></p>
          <p class="chunk" data-nb-ref-number="690" data-nb-words="9" data-nb-chars="54"><span class="idea" data-nb-ref-number="689" id="idea689" data-nb-words="9" data-nb-chars="54">„Chtěl jsem někdy po&nbsp;tobě, abys k&nbsp;něčemu přestoupila?“</span></p>
          <p class="chunk" data-nb-ref-number="691" data-nb-words="7" data-nb-chars="44"><span class="idea" data-nb-ref-number="690" id="idea690" data-nb-words="7" data-nb-chars="44">„Odpovídáš otázkami. Ty&nbsp;se&nbsp;chováš jako žid.“</span></p>
          <p class="chunk" data-nb-ref-number="692" data-nb-words="24" data-nb-chars="151"><span class="idea" data-nb-ref-number="691" id="idea691" data-nb-words="24" data-nb-chars="151">„Chovám se&nbsp;jako žid podle představ o&nbsp;židech čerpaných z&nbsp;židovských anekdot. Nejsi žádná náhražka, protože po&nbsp;tobě nechci ani košer jídla, ani obřízku.“</span></p>
          <p class="chunk" data-nb-ref-number="693" data-nb-words="4" data-nb-chars="28"><span class="idea" data-nb-ref-number="692" id="idea692" data-nb-words="4" data-nb-chars="28">„Holky se&nbsp;obřezávat nedají.“</span></p>
          <p class="chunk" data-nb-ref-number="694" data-nb-words="22" data-nb-chars="152"><span class="idea" data-nb-ref-number="693" id="idea693" data-nb-words="22" data-nb-chars="152">„To by&nbsp;ses divila. OSN muselo vyslovit svůj radikální nesouhlas s&nbsp;takzvanou obřízkou žen, ve&nbsp;skutečnosti mrzačením dívek v&nbsp;některých afrických státech.“</span></p>
          <p class="chunk" data-nb-ref-number="695" data-nb-words="9" data-nb-chars="44"><span class="idea" data-nb-ref-number="694" id="idea694" data-nb-words="9" data-nb-chars="44">„Tebe vůbec nezajímá, že&nbsp;s&nbsp;ním jdu na&nbsp;kafe.“</span></p>
          <hr>
          <p class="chunk" data-nb-ref-number="696" data-nb-words="11" data-nb-chars="78"><span class="idea" data-nb-ref-number="695" id="idea695" data-nb-words="11" data-nb-chars="78">Zatímco Klára rozehrávala svou židovskou kartu, děly se&nbsp;ještě strašnější věci.</span></p>
        </section>
        <section>
          <p class="chunk" data-nb-ref-number="697" data-nb-words="23" data-nb-chars="142"><span class="idea" data-nb-ref-number="696" id="idea696" data-nb-words="23" data-nb-chars="142"><em>V&nbsp;okamžiku, kdy Fichte pozvedl ruku se&nbsp;smrtonosnou jehlou, vtrhl Robert Merton do&nbsp;místnosti s&nbsp;výkřikem: „Zadrž bídáku, nebo je&nbsp;to&nbsp;tvůj konec!“</em></span></p>
          <p class="chunk" data-nb-ref-number="698" data-nb-words="19" data-nb-chars="122"><span class="idea" data-nb-ref-number="697" id="idea697" data-nb-words="19" data-nb-chars="122"><em>V&nbsp;ruce třímal stříbrný revolver, který mu&nbsp;dal děkan Fischer. Fichte nejdříve polekaně vzhlédl, ale potom se&nbsp;zase uklidnil.</em></span></p>
          <p class="chunk" data-nb-ref-number="699" data-nb-words="13" data-nb-chars="83"><span class="idea" data-nb-ref-number="698" id="idea698" data-nb-words="13" data-nb-chars="83"><em>„Raději si&nbsp;tu&nbsp;bouchačku zase schovejte, mladý muži, nebo se&nbsp;dostanete do&nbsp;problémů.“</em></span></p>
          <p class="chunk" data-nb-ref-number="700" data-nb-words="12" data-nb-chars="69"><span class="idea" data-nb-ref-number="699" id="idea699" data-nb-words="12" data-nb-chars="69"><em>„Žádné řeči, nebo se&nbsp;odeberete za&nbsp;svými oběťmi, spíše však do&nbsp;pekel!“</em></span></p>
          <p class="chunk" data-nb-ref-number="701" data-nb-words="17" data-nb-chars="119"><span class="idea" data-nb-ref-number="700" id="idea700" data-nb-words="17" data-nb-chars="119"><em>Fichte se&nbsp;suše zasmál. „Není žádných pekel, pane Mertone. Kromě těch, která si&nbsp;připravujeme svou vlastní neopatrností.“</em></span></p>
          <p class="chunk" data-nb-ref-number="702" data-nb-words="40" data-nb-chars="233"><span class="idea" data-nb-ref-number="701" id="idea701" data-nb-words="40" data-nb-chars="233"><em>Robert nedal najevo žádný údiv nad tím, že&nbsp;ho&nbsp;Fichte zná jménem. Profesorův klid na&nbsp;něj však působil tísnivě. Proč se&nbsp;ten zloduch vůbec neobává namířené zbraně? Má&nbsp;snad zločinec ještě v&nbsp;rukávu nějaké eso, které je&nbsp;mocnější než kulka?</em></span></p>
          <p class="chunk" data-nb-ref-number="703" data-nb-words="19" data-nb-chars="135"><span class="idea" data-nb-ref-number="702" id="idea702" data-nb-words="19" data-nb-chars="135"><em>„Rozvažte ho,“ pokynul Fichtemu hlavou směrem ke&nbsp;křeslu, kde seděl spoutaný sir Ratcliff, který sledoval trochu zmateně vývoj událostí.</em></span></p>
          <p class="chunk" data-nb-ref-number="704" data-nb-words="66" data-nb-chars="363"><span class="idea" data-nb-ref-number="703" id="idea703" data-nb-words="66" data-nb-chars="363"><em>„Pokusím se&nbsp;vám vyjít vstříc, aspoň pokud jde o&nbsp;první část vašeho přání,“ povzdechl si&nbsp;profesor a&nbsp;přikročil ke&nbsp;křeslu. Robert chtěl přijít o&nbsp;krok blíže, aby na&nbsp;něj mohl důkladně dávat pozor, ale v&nbsp;tu chvíli měl pocit, jako by&nbsp;dostal úder do&nbsp;hlavy a&nbsp;celé tělo se&nbsp;mu&nbsp;zkroutilo křečí. Revolver mu&nbsp;vypadl z&nbsp;ruky, detektiv se&nbsp;bezvládně zhroutil na&nbsp;zem a&nbsp;pozbyl vědomí.</em></span></p>
        </section>
        <section>
          <p class="chunk" data-nb-ref-number="705" data-nb-words="156" data-nb-chars="975"><span class="idea" data-nb-ref-number="704" id="idea704" data-nb-words="156" data-nb-chars="975">Kamilovi samozřejmě vadilo, že&nbsp;Klára mu&nbsp;oznamuje takové věci. Připadalo mu&nbsp;to&nbsp;jako hloupý a&nbsp;laciný trik. Bylo mu&nbsp;jasné, že&nbsp;mladá žena má&nbsp;nárok zvýšit svou atraktivitu náznakem, že&nbsp;její momentální partner není ten jediný možný. Nereagovat na&nbsp;takové signály bylo riskantní a&nbsp;zároveň svůdné. Kdyby mu&nbsp;Kláru někdo přetáhl, nemusel by&nbsp;řešit problém, jak se&nbsp;s&nbsp;ní rozejít. Všechny pokusy rozejít se&nbsp;„po dobrém“ zatím ztroskotaly, protože ji&nbsp;měl rád a&nbsp;nechtěl, aby musela prožívat něco nepříjemného. Na&nbsp;každý náznak, že&nbsp;by&nbsp;mezi nimi mohl být konec, reagovala asi jako na&nbsp;oznámení smrti blízkého příbuzného. Kamil měl příliš malou zkušenost s&nbsp;takovými věcmi, aby byl schopen zjistit, že&nbsp;se&nbsp;tak chovají vždycky všechny ženy. Ty&nbsp;druhé, které nikdy neměl a&nbsp;o&nbsp;procesech rozcházení mu&nbsp;vždy jenom vyprávěly, sehrály svou úlohu vždy mnohem hrdinněji, než tomu bylo ve&nbsp;skutečnosti. Tuto krutou pravdu odhalil až&nbsp;tehdy, když poznal některé rozchodové historie z&nbsp;líčení druhé zúčastněné strany.</span></p>
          <p class="chunk" data-nb-ref-number="706" data-nb-words="70" data-nb-chars="424"><span class="idea" data-nb-ref-number="705" id="idea705" data-nb-words="70" data-nb-chars="424">Příchod Dannyho do&nbsp;společných rozhovorů tedy na&nbsp;Kamila působil jako nejasný příslib, že&nbsp;by&nbsp;z&nbsp;toho mohl vyváznout poněkud snadněji, než bývá zvykem. Při představě, že&nbsp;cizí chlap bude s&nbsp;Klárou dělat to, co&nbsp;on, se&nbsp;mu&nbsp;zase dělalo fyzicky zle. Protikladnost těchto pocitů si&nbsp;sám pro sebe vysvětlil tím, že&nbsp;celý svět je&nbsp;protikladný. Když tedy své milostné záležitosti hodil na&nbsp;zodpovědnost kosmu, věnoval se&nbsp;zase své tvůrčí práci.</span></p>
        </section>
        <section>
          <p class="chunk" data-nb-ref-number="707" data-nb-words="39" data-nb-chars="248"><span class="idea" data-nb-ref-number="706" id="idea706" data-nb-words="39" data-nb-chars="248"><em>Probuzení z&nbsp;bezvědomí nebylo příjemné. Robert Merton zjistil, že&nbsp;je&nbsp;upoután na&nbsp;podobném křesle jako sir Ratcliff. Ten ostatně seděl hned vedle něho. Ještě dříve si&nbsp;však detektiv všimnul profesora Fichteho, který stál před ním a&nbsp;příjemně se&nbsp;usmíval.</em></span></p>
          <p class="chunk" data-nb-ref-number="708" data-nb-words="38" data-nb-chars="216"><span class="idea" data-nb-ref-number="707" id="idea707" data-nb-words="38" data-nb-chars="216"><em>„Jsem rád, že&nbsp;se&nbsp;setkáváme. Jsem také rád, že&nbsp;– přes malý počáteční incident&nbsp;– jste se&nbsp;u&nbsp;nás mohl posadit. Musel jsem do&nbsp;vás sice malým nožním spínačem vpustit trochu elektrického proudu, ale nakonec se&nbsp;to&nbsp;podařilo.“</em></span></p>
          <p class="chunk" data-nb-ref-number="709" data-nb-words="30" data-nb-chars="184"><span class="idea" data-nb-ref-number="708" id="idea708" data-nb-words="30" data-nb-chars="184"><em>„Děkuji za&nbsp;pozornost,“ zamumlal Robert, který přicházel k&nbsp;sobě dost pomalu. I&nbsp;přes to&nbsp;málo, co&nbsp;zatím poněkud bolavou hlavou pochytil z&nbsp;okolního světa, mu&nbsp;došlo, že&nbsp;situace není růžová.</em></span></p>
          <p class="chunk" data-nb-ref-number="710" data-nb-words="31" data-nb-chars="191"><span class="idea" data-nb-ref-number="709" id="idea709" data-nb-words="31" data-nb-chars="191"><em>„Kdybyste přišel o&nbsp;něco později, málem byste zmeškal jedinečný experiment, který tu&nbsp;nyní dovršujeme. Nejenom že&nbsp;ho&nbsp;uvidíte, ale vy&nbsp;se&nbsp;na&nbsp;něm budete moci přímo a&nbsp;aktivně podílet jako subjekt!“</em></span></p>
          <p class="chunk" data-nb-ref-number="711" data-nb-words="24" data-nb-chars="139"><span class="idea" data-nb-ref-number="710" id="idea710" data-nb-words="24" data-nb-chars="139"><em>Kdyby Robert nebyl připoután ke&nbsp;křeslu, musel by&nbsp;se&nbsp;otřást hnusem. Hnusem nad obludnou zrůdností Fichteho a&nbsp;nad tím, co&nbsp;se&nbsp;zřejmě bude dít.</em></span></p>
          <p class="chunk" data-nb-ref-number="712" data-nb-words="25" data-nb-chars="164"><span class="idea" data-nb-ref-number="711" id="idea711" data-nb-words="25" data-nb-chars="164"><em>„Být vámi, profesore Fichte, jste-li vůbec profesor, příliš bych se&nbsp;neukvapoval. Vašich zločinů již bylo víc než dost. Máte jedinou možnost, totiž vzdát se&nbsp;zákonu.“</em></span></p>
          <p class="chunk" data-nb-ref-number="713" data-nb-words="147" data-nb-chars="867"><span class="idea" data-nb-ref-number="712" id="idea712" data-nb-words="147" data-nb-chars="867"><em>„Ale, ale?“ podivil se&nbsp;Fichte. „Kdo by&nbsp;to&nbsp;byl řekl, že&nbsp;se&nbsp;nebudete chtít podílet na&nbsp;pokroku vědy, ač, což chápu, z&nbsp;něj nebudete mít bezprostřední prospěch. No&nbsp;nic. Člověk dnes nemůže počítat s&nbsp;velkým pochopením ze&nbsp;strany laiků. Musím vám říci, ačkoliv nerad žaluji, skutečně nerad, že&nbsp;na&nbsp;tomto křesle seděl jakýsi pan Danny, původem snad z&nbsp;kanadských provincií, a&nbsp;ten měl o&nbsp;vědě ještě menší mínění než nyní vy. Přitom přijel z&nbsp;takové dálky. Nejdříve mi&nbsp;tak ošklivě spílal, hodně ošklivě, to&nbsp;se&nbsp;mi&nbsp;vůbec nelíbilo. Jsem již starší muž a&nbsp;nezasloužím si&nbsp;přes své četné chyby nějaké impertinence. Potom ho&nbsp;to&nbsp;najednou přešlo, zvláště když viděl tuto nevinnou jehlu, a&nbsp;byl náhle samá zdvořilost. Pak zase fňukal. Myslel jsem, že&nbsp;se&nbsp;snad mýlím, protože mladí mužové ze&nbsp;zámoří byli podle mě&nbsp;vždy výkvětem impéria a&nbsp;osobnosti zocelené tvrdým životem. Nic už&nbsp;není, jak bývalo.“</em></span></p>
          <p class="chunk" data-nb-ref-number="714" data-nb-words="23" data-nb-chars="151"><span class="idea" data-nb-ref-number="713" id="idea713" data-nb-words="23" data-nb-chars="151"><em>Na profesorovi bylo patrné, že&nbsp;je&nbsp;skutečně zarmoucen tím, jak daleko dospěla zkáza současného světa. Najednou do&nbsp;toho zasáhl svým voláním sir Ratcliff.</em></span></p>
          <p class="chunk" data-nb-ref-number="715" data-nb-words="43" data-nb-chars="237"><span class="idea" data-nb-ref-number="714" id="idea714" data-nb-words="43" data-nb-chars="237"><em>„Vy jste nás sem nalákal! Vy&nbsp;jste nám všem sliboval, že&nbsp;dokážete vyrobit nápoj lásky, který uvádí v&nbsp;šílenství ženy a&nbsp;u&nbsp;mužů zase vždy zaručuje nikdy nehasnoucí sílu! To&nbsp;všechno jste nám nasliboval&nbsp;– a&nbsp;místo toho přišla jen hrůza a&nbsp;smrt!“</em></span></p>
          <p class="chunk" data-nb-ref-number="716" data-nb-words="15" data-nb-chars="87"><span class="idea" data-nb-ref-number="715" id="idea715" data-nb-words="15" data-nb-chars="87"><em>„Smrt patří k&nbsp;životu, tak už&nbsp;to&nbsp;na&nbsp;světě chodí,“ soudil Fichte. Robert začínal žasnout.</em></span></p>
          <p class="chunk" data-nb-ref-number="717" data-nb-words="21" data-nb-chars="133"><span class="idea" data-nb-ref-number="716" id="idea716" data-nb-words="21" data-nb-chars="133"><em>„To nechápu,“ otočil se&nbsp;na&nbsp;sira Ratcliffa, nakolik mu&nbsp;to&nbsp;pouta dovolovala. „K&nbsp;čemu mladí a&nbsp;energičtí muži potřebovali něco takového?“</em></span></p>
          <p class="chunk" data-nb-ref-number="718" data-nb-words="8" data-nb-chars="51"><span class="idea" data-nb-ref-number="717" id="idea717" data-nb-words="8" data-nb-chars="51"><em>„Já nevím, tak,“ řekl neurčitým tónem sir Ratcliff.</em></span></p>
          <p class="chunk" data-nb-ref-number="719" data-nb-words="28" data-nb-chars="182"><span class="idea" data-nb-ref-number="718" id="idea718" data-nb-words="28" data-nb-chars="182"><em>„Teď bych to&nbsp;nerozebíral,“ skočil mu&nbsp;Fichte do&nbsp;řeči. „To si&nbsp;řekněte někde jinde. Bohužel experiment spěchá.“ Profesor znovu zažehnul kahan a&nbsp;začal nažhavovat hned dvě jehly najednou.</em></span></p>
          <p class="chunk" data-nb-ref-number="720" data-nb-words="73" data-nb-chars="438"><span class="idea" data-nb-ref-number="719" id="idea719" data-nb-words="73" data-nb-chars="438"><em>Robert se&nbsp;na&nbsp;něj otočil s&nbsp;hněvivým výrazem v&nbsp;tváři: „Snad byste si&nbsp;měl dobře rozvážit, co&nbsp;děláte. Jestli si&nbsp;myslíte, že&nbsp;se&nbsp;o&nbsp;mně nikdo nedoví, tak jste na&nbsp;omylu. Již velmi brzo, jakmile se&nbsp;nebudu vracet do&nbsp;města, se&nbsp;tu&nbsp;objeví policie. Nemůžete uniknout, ať&nbsp;podniknete cokoliv. Budou uzavřeny všechny cesty, vaše podobizna bude za&nbsp;pár hodin vyvěšena po&nbsp;okolí, telegraficky budou uvědoměny přístavy. Nemáte kam jít. Nepodaří se&nbsp;vám zmizet.“</em></span></p>
          <p class="chunk" data-nb-ref-number="721" data-nb-words="92" data-nb-chars="534"><span class="idea" data-nb-ref-number="720" id="idea720" data-nb-words="92" data-nb-chars="534"><em>„Nejsem tak naivní, jak si&nbsp;myslíte,“ pravil netvor v&nbsp;bílém plášti a&nbsp;zaujatě se&nbsp;věnoval svému plameni a&nbsp;jehlám. „Teď už&nbsp;vám mohu říci všechno, neboť vy&nbsp;už&nbsp;o&nbsp;tom nikde vyprávět nebudete. Že&nbsp;jste na&nbsp;cestě sem, to&nbsp;vím již od&nbsp;chvíle, kdy jste opustil Londýn. Naštěstí mám všude dostatek oddaných přátel, kteří mě&nbsp;nenechají v&nbsp;nevědomosti. Vědí totiž, že&nbsp;elixír věčné životní energie by&nbsp;mohl posloužit i&nbsp;jim. Snad byste ani nevěřil, co&nbsp;všechno může dokázat touha po&nbsp;životě! To&nbsp;je&nbsp;snad ještě mocnější než strach ze&nbsp;smrti,“ filozofoval Fichte.</em></span></p>
          <p class="chunk" data-nb-ref-number="722" data-nb-words="68" data-nb-chars="389"><span class="idea" data-nb-ref-number="721" id="idea721" data-nb-words="68" data-nb-chars="389"><em>„Věděl jsem, že&nbsp;mě&nbsp;někdo sleduje,“ nenechal se&nbsp;vyvést z&nbsp;míry Robert. „Vaši špehové se&nbsp;domnívali, že&nbsp;nevím o&nbsp;jejich jízdě fiakrem za&nbsp;mnou. Stejně jako ti, kteří jeli na&nbsp;lodi přes kanál a&nbsp;notný kus cesty expresem přes kontinent. Což jsem mohl přehlédnout, jak se&nbsp;stále tytéž postavy trousí na&nbsp;každé větší zastávce k&nbsp;telegrafu a&nbsp;platí bez zaváhání velké sumy, to&nbsp;znamená za&nbsp;depeše do&nbsp;ciziny?“</em></span></p>
          <p class="chunk" data-nb-ref-number="723" data-nb-words="26" data-nb-chars="153"><span class="idea" data-nb-ref-number="722" id="idea722" data-nb-words="26" data-nb-chars="153"><em>„To už&nbsp;je&nbsp;jedno,“ rozmrzel se&nbsp;Fichte. „Kdybyste neodmítl jedinečnou možnost nechat se&nbsp;odvést do&nbsp;zámku rovnou z&nbsp;nádraží, mohl jste to&nbsp;mít možná za&nbsp;sebou.“</em></span></p>
          <p class="chunk" data-nb-ref-number="724" data-nb-words="30" data-nb-chars="198"><span class="idea" data-nb-ref-number="723" id="idea723" data-nb-words="30" data-nb-chars="198"><em>„Děkuji za&nbsp;péči. Pak bych ale přišel o&nbsp;pohostinství neopakovatelných manželů Gruberových. Jejich péče by&nbsp;člověka málem přibila k&nbsp;zemi. Jenom si&nbsp;nemohu na&nbsp;vítací způsoby tohoto kraje jaksi zvyknout.“</em></span></p>
          <p class="chunk" data-nb-ref-number="725" data-nb-words="57" data-nb-chars="323"><span class="idea" data-nb-ref-number="724" id="idea724" data-nb-words="57" data-nb-chars="323"><em>„To snad ani nebude třeba. Když si&nbsp;ale tolik potrpíte na&nbsp;dobré způsoby, proč jste k&nbsp;nám chodil podzemím? Věděli jsme o&nbsp;vás od&nbsp;první chvíle, kdy jste vstoupil do&nbsp;chodby. Unikl jste sice několika drobným nástrahám, ale od&nbsp;okamžiku, kdy jste s&nbsp;tím tlustým děkanem vlezli do&nbsp;chrámu, nám bylo jasné, že&nbsp;na&nbsp;chodbu musíte přijít.“</em></span></p>
          <p class="chunk" data-nb-ref-number="726" data-nb-words="29" data-nb-chars="169"><span class="idea" data-nb-ref-number="725" id="idea725" data-nb-words="29" data-nb-chars="169"><em>„Zamýšlel jsem se&nbsp;dostavit po&nbsp;povrchu, ale na&nbsp;rašeliništi jste na&nbsp;mě&nbsp;poslal uvítací delegaci. Nevím sice, co&nbsp;to&nbsp;bylo za&nbsp;strašáky, ale jistě s&nbsp;vámi měli něco společného.“</em></span></p>
          <p class="chunk" data-nb-ref-number="727" data-nb-words="36" data-nb-chars="202"><span class="idea" data-nb-ref-number="726" id="idea726" data-nb-words="36" data-nb-chars="202"><em>„Teď vám to&nbsp;mohu docela dobře prozradit. Byli to&nbsp;obyčejní muži sedící na&nbsp;malých oslech. Kopyta jim obalili tak, aby je&nbsp;nebylo slyšet a&nbsp;sami byli zahaleni. V&nbsp;mlze jste nemohl dobře nic vidět ani slyšet.“</em></span></p>
        </section>
        <section>
          <p class="chunk" data-nb-ref-number="728" data-nb-words="28" data-nb-chars="181"><span class="idea" data-nb-ref-number="727" id="idea727" data-nb-words="28" data-nb-chars="181">„Nuda,“ napadlo Kamila. „Takhle by&nbsp;to&nbsp;tedy nešlo. Píšu škvár a&nbsp;zatím to&nbsp;vypadá jako cvičení v&nbsp;konverzaci. Musím do&nbsp;toho vnést nějakou pokleslou dynamiku. Trochu hrůzyplného líčení.“</span></p>
        </section>
        <section>
          <p class="chunk" data-nb-ref-number="729" data-nb-words="85" data-nb-chars="518"><span class="idea" data-nb-ref-number="728" id="idea728" data-nb-words="85" data-nb-chars="518"><em>„Věda si&nbsp;žádá jisté oběti, přičemž&nbsp;– a&nbsp;je korektní to&nbsp;říci&nbsp;– jsou to&nbsp;oběti nemalé. Nejdříve musím do&nbsp;vašeho srdce zavést tuto sondu. Nemohu vás předtím omámit žádným z&nbsp;běžných prostředků, neboť potřebuji krev čistou a&nbsp;tryskající. Spánek by&nbsp;mohl narušit její dynamickou a&nbsp;magnetickou kvalitu. Původně jsem myslel, že&nbsp;použiji krev sedmi urozených jinochů, ale nyní se&nbsp;mi&nbsp;naskytla vzácná možnost použít krve osmi lidí, z&nbsp;nichž jeden je, s&nbsp;prominutím, barbar. Doufám, že&nbsp;nejste z&nbsp;žádného urozeného rodu, pane&nbsp;– detektive?“</em></span></p>
          <p class="chunk" data-nb-ref-number="730" data-nb-words="24" data-nb-chars="159"><span class="idea" data-nb-ref-number="729" id="idea729" data-nb-words="24" data-nb-chars="159"><em>„Přesto si&nbsp;nepřipadám jako barbar. I&nbsp;kdybych si&nbsp;tak připadal, tak po&nbsp;zkušenosti s&nbsp;vaším zvláštním pojetím pohostinství by&nbsp;mě&nbsp;taková sebekritika brzo opustila.“</em></span></p>
          <p class="chunk" data-nb-ref-number="731" data-nb-words="24" data-nb-chars="177"><span class="idea" data-nb-ref-number="730" id="idea730" data-nb-words="24" data-nb-chars="177"><em>„Mohu tedy použít vzácnější variantu, kterou staří germánští mágové realizovali jenom za&nbsp;příznivých okolností. Sedm urozených krví a&nbsp;osmá je&nbsp;barbarská! Jaká výtečná konstelace!“</em></span></p>
          <p class="chunk" data-nb-ref-number="732" data-nb-words="11" data-nb-chars="78"><span class="idea" data-nb-ref-number="731" id="idea731" data-nb-words="11" data-nb-chars="78"><em>„Jenom aby vašeho starého hraběte neporazila,“ vzchopil se&nbsp;mladý sir Ratcliff.</em></span></p>
          <p class="chunk" data-nb-ref-number="733" data-nb-words="103" data-nb-chars="630"><span class="idea" data-nb-ref-number="732" id="idea732" data-nb-words="103" data-nb-chars="630"><em>„To se&nbsp;mu&nbsp;nestane,“ ujistil ho&nbsp;Fichte. „Ten totiž nedostane ani kapku. Vám to&nbsp;mohu říci, protože vy&nbsp;už&nbsp;to&nbsp;dál nikomu nepovíte. Hrabě Badensdorf dostal do&nbsp;poháru vína silný uspávací prostředek, takže této noci a&nbsp;značnou část příštího dne o&nbsp;sobě nebude vědět. A&nbsp;to přesto, že&nbsp;jinak trpí stařeckou nespavostí. Jsem mu&nbsp;vděčný, že&nbsp;mi&nbsp;umožnil na&nbsp;tomto milém zámku celý pokus uskutečnit, ale po&nbsp;mnoha destilacích vznešené krve získám tolik energetického elixíru, že&nbsp;to&nbsp;bude sotva stačit pro jednoho. Nemohu se&nbsp;tu&nbsp;také zdržovat dalšími pracemi. Získám tedy jen základní destilát a&nbsp;konečný proces provedu v&nbsp;bezpečí svých laboratoří jinde.“</em></span></p>
          <p class="chunk" data-nb-ref-number="734" data-nb-words="10" data-nb-chars="65"><span class="idea" data-nb-ref-number="733" id="idea733" data-nb-words="10" data-nb-chars="65"><em>„Neuniknete, Fichte! Zámek bude jistě již za&nbsp;pár hodin obklíčen!“</em></span></p>
          <p class="chunk" data-nb-ref-number="735" data-nb-words="69" data-nb-chars="446"><span class="idea" data-nb-ref-number="734" id="idea734" data-nb-words="69" data-nb-chars="446"><em>„S&nbsp;tím jsem počítal. Proto také již několik hodin činí moji spolupracovníci pečlivé přípravy na&nbsp;nádvoří. Vhání horkou vodní páru na&nbsp;doběla rozžhavené kovové pláty a&nbsp;vyrábějí takové množství lehkého plynu vodíku, aby bylo možno jím naplnit balon neboli aerostat. Dříve než se&nbsp;sluneční paprsek dotkne zámecké věže, opustím se&nbsp;svým asis­tentem tyto nehostinné prostory. Ostatně v&nbsp;jistém slova smyslu vás vezmu s&nbsp;sebou. Už&nbsp;jste někdy letěli balonem?“</em></span></p>
          <p class="chunk" data-nb-ref-number="736" data-nb-words="42" data-nb-chars="261"><span class="idea" data-nb-ref-number="735" id="idea735" data-nb-words="42" data-nb-chars="261"><em>„Vaše germánské šarlatánství je&nbsp;odporné,“ pravil Robert Merton. „Ještě odpornější je&nbsp;ale váš úmysl oklamat toho starého muže a&nbsp;zajistit si&nbsp;energetický elixír jenom sám pro sebe. I&nbsp;v&nbsp;rámci zločinu existuje cosi jako vkus a&nbsp;toho se&nbsp;vaší teutonské duši nedostává.“</em></span></p>
          <p class="chunk" data-nb-ref-number="737" data-nb-words="34" data-nb-chars="192"><span class="idea" data-nb-ref-number="736" id="idea736" data-nb-words="34" data-nb-chars="192"><em>„Nikdy jsem netvrdil, že&nbsp;chci tento výtečný nápoj sám pro sebe. Aspoň ne&nbsp;tuto první dávku, kterou má&nbsp;právo požít především osoba toho hodná a&nbsp;potřebná. A&nbsp;tou je, milí pánové, sám císař Vilém!“</em></span></p>
          <p class="chunk" data-nb-ref-number="738" data-nb-words="40" data-nb-chars="230"><span class="idea" data-nb-ref-number="737" id="idea737" data-nb-words="40" data-nb-chars="230"><em>Tak je&nbsp;to&nbsp;tedy, pomysleli si&nbsp;oba spoutaní muži. Až&nbsp;tak dlouhé prsty tedy sahají do&nbsp;této místnosti. Stojí tedy tváří v&nbsp;tvář nejen šílenci a&nbsp;zločinci, jakého země snad dosud nenosila, ale proti celé říši temna a&nbsp;jejím přisluhovačům.</em></span></p>
        </section>
        <section>
          <p class="chunk" data-nb-ref-number="739" data-nb-words="15" data-nb-chars="84"><span class="idea" data-nb-ref-number="738" id="idea738" data-nb-words="15" data-nb-chars="84">Tady Kamila opustila invence, a&nbsp;navíc musel za&nbsp;pár minut odejít na&nbsp;setkání s&nbsp;Klárou.</span></p>
          <p class="chunk" data-nb-ref-number="740" data-nb-words="7" data-nb-chars="46"><span class="idea" data-nb-ref-number="739" id="idea739" data-nb-words="7" data-nb-chars="46">„Danny mě&nbsp;včera pozval na&nbsp;odpolední vycházku.“</span></p>
          <p class="chunk" data-nb-ref-number="741" data-nb-words="4" data-nb-chars="23"><span class="idea" data-nb-ref-number="740" id="idea740" data-nb-words="4" data-nb-chars="23">Kamil na&nbsp;to&nbsp;nereagoval.</span></p>
          <p class="chunk" data-nb-ref-number="742" data-nb-words="28" data-nb-chars="151"><span class="idea" data-nb-ref-number="741" id="idea741" data-nb-words="28" data-nb-chars="151">„Byli jsme na&nbsp;Kampě a&nbsp;potom mě&nbsp;pozval na&nbsp;vyjížďku na&nbsp;lodičku. Pak jsme byli v&nbsp;jedné restauraci na&nbsp;Starém Městě. Zajímá tě&nbsp;vůbec, co&nbsp;jsem včera dělala?“</span></p>
          <p class="chunk" data-nb-ref-number="743" data-nb-words="10" data-nb-chars="52"><span class="idea" data-nb-ref-number="742" id="idea742" data-nb-words="10" data-nb-chars="52">„Samozřejmě že&nbsp;mě&nbsp;to&nbsp;zajímá. Co&nbsp;na&nbsp;to&nbsp;chceš slyšet?“</span></p>
          <p class="chunk" data-nb-ref-number="744" data-nb-words="10" data-nb-chars="53"><span class="idea" data-nb-ref-number="743" id="idea743" data-nb-words="10" data-nb-chars="53">„Tobě to&nbsp;nepřipadá nápadné, že&nbsp;se&nbsp;o&nbsp;mě tolik zajímá?“</span></p>
          <p class="chunk" data-nb-ref-number="745" data-nb-words="13" data-nb-chars="71"><span class="idea" data-nb-ref-number="744" id="idea744" data-nb-words="13" data-nb-chars="71">„Na tom není nic záhadného. Prostě tě&nbsp;chce sbalit a&nbsp;dostat do&nbsp;postele.“</span></p>
          <p class="chunk" data-nb-ref-number="746" data-nb-words="5" data-nb-chars="16"><span class="idea" data-nb-ref-number="745" id="idea745" data-nb-words="5" data-nb-chars="16">„A&nbsp;co ty&nbsp;na&nbsp;to?“</span></p>
          <p class="chunk" data-nb-ref-number="747" data-nb-words="200" data-nb-chars="1125"><span class="idea" data-nb-ref-number="746" id="idea746" data-nb-words="200" data-nb-chars="1125">Co&nbsp;na&nbsp;to&nbsp;měl říci? Téměř od&nbsp;začátku jejich vztahu se&nbsp;Klára ptala, jakou má&nbsp;jejich vztah budoucnost, jaké má&nbsp;perspektivy, jestli chce Kamil stále bydlet sám, co&nbsp;si&nbsp;myslí o&nbsp;rodinném životě. Nadnesla jako téma řadu dalších věcí, na&nbsp;které nic neříkal, dokud nebyl jednou tak podrážděný, že&nbsp;jí&nbsp;oznámil, že&nbsp;rodina je&nbsp;přežitek buržoazní epochy a&nbsp;že si&nbsp;ji&nbsp;nikdy nevezme. Potom chvíli zkoumala, zda to&nbsp;její partner myslí vážně. Protože své tvrzení nikdy neodvolal a&nbsp;ještě k&nbsp;němu přidal nové, totiž že&nbsp;nemá rád malé děti a&nbsp;vůbec <em>žádné</em> děti, svedla krátký vnitřní boj a&nbsp;potom se&nbsp;s&nbsp;ním rozešla. Za&nbsp;týden se&nbsp;k&nbsp;němu vrátila, protože ho&nbsp;milovala. On&nbsp;ji&nbsp;k&nbsp;sobě přijal, protože ji&nbsp;měl rád a&nbsp;bylo mu&nbsp;s&nbsp;ní dobře, pokud zrovna nemluvila o&nbsp;budoucnosti a&nbsp;o&nbsp;dětech. Vydržela to&nbsp;několik týdnů a&nbsp;potom se&nbsp;při milování zase začala dožadovat miminka a&nbsp;připadalo jí&nbsp;to&nbsp;zvlášť erotické, zatímco Kamilovi přesně naopak. Dlouho k&nbsp;tomu mlčel. Když si&nbsp;vynucovala jeho odpověď, přestal se&nbsp;s&nbsp;ní jednou uprostřed noci milovat a&nbsp;pravil, že&nbsp;řeči o&nbsp;mimincích nejsou pro něj rozhodně žádné afrodiziakum a&nbsp;že ji&nbsp;prosí, aby to&nbsp;nedělala, neboť ho&nbsp;tím uvádí do&nbsp;rozpaků.</span></p>
          <p class="chunk" data-nb-ref-number="748" data-nb-words="112" data-nb-chars="688"><span class="idea" data-nb-ref-number="747" id="idea747" data-nb-words="112" data-nb-chars="688">Klára měla tehdy pocit, že&nbsp;jde o&nbsp;nějaké nedorozumění, protože když řekne „udělej mi&nbsp;dítě“, je&nbsp;to&nbsp;od&nbsp;ní&nbsp;projev nejvyššího uznání a&nbsp;vyjádření osobního vztahu. Kamil jí&nbsp;nemohl říci, že&nbsp;navzdory všem katolickým a&nbsp;osvětovým příručkám nejde muži při sexu ani tolik o&nbsp;vzájemné projevování něžností a&nbsp;vztahy jako o&nbsp;slast a&nbsp;odstranění napětí. Všichni vědí, ale nikdo se&nbsp;neodváží to&nbsp;říci nahlas, že&nbsp;milostná předehra se&nbsp;dělá především kvůli ženám, aspoň ta, která trvá dlouho. Nikdo to&nbsp;ani nahlas říci nemůže, neboť by&nbsp;byl obviněn z&nbsp;egoismu, cynismu, hédonismu, epikureismu a&nbsp;degradace ženy na&nbsp;pouhý objekt, zatímco ona je&nbsp;přece subjekt, cítící, myslící, milující, křehký a&nbsp;toužící po&nbsp;splynutí atd.</span></p>
          <p class="chunk" data-nb-ref-number="749" data-nb-words="62" data-nb-chars="363"><span class="idea" data-nb-ref-number="748" id="idea748" data-nb-words="62" data-nb-chars="363">Proto také dával Kamil Kláře tak málo květiny, ne&nbsp;proto, že&nbsp;by&nbsp;to&nbsp;nepokládal za&nbsp;důležité, ale protože měl vyvinutý smysl pro symboliku a&nbsp;věděl, že&nbsp;to&nbsp;důležité je&nbsp;a&nbsp;to velmi. Danny, jak se&nbsp;teď dozvěděl, donesl na&nbsp;druhou schůzku Kláře velikou kytici. Proti tomu byl spisovatel bezmocný, neboť nemohl sám dát Kláře podobnou květinu, protože by&nbsp;si&nbsp;připadal jako lhář.</span></p>
          <p class="chunk" data-nb-ref-number="750" data-nb-words="21" data-nb-chars="133"><span class="idea" data-nb-ref-number="749" id="idea749" data-nb-words="21" data-nb-chars="133">„Tak chceš ji, nebo ji&nbsp;nechceš?“ doloval z&nbsp;něj nadějný literární kritik, když se&nbsp;mu&nbsp;tvůrce svěřoval s&nbsp;posledními milostnými problémy.</span></p>
          <p class="chunk" data-nb-ref-number="751" data-nb-words="16" data-nb-chars="80"><span class="idea" data-nb-ref-number="750" id="idea750" data-nb-words="16" data-nb-chars="80">„Já ji&nbsp;chci. Ale ona chce, abych ji&nbsp;miloval, zatímco já&nbsp;ji&nbsp;mám jenom hodně rád.“</span></p>
          <p class="chunk" data-nb-ref-number="752" data-nb-words="2" data-nb-chars="13"><span class="idea" data-nb-ref-number="751" id="idea751" data-nb-words="2" data-nb-chars="13">„To nestačí?“</span></p>
          <p class="chunk" data-nb-ref-number="753" data-nb-words="22" data-nb-chars="131"><span class="idea" data-nb-ref-number="752" id="idea752" data-nb-words="22" data-nb-chars="131">„Mně to&nbsp;stačí, ale jí&nbsp;ne. Tvrdí, že&nbsp;z&nbsp;hlediska vnější podoby našeho vztahu je&nbsp;přítelkyní, zatímco ve&nbsp;skutečnosti je&nbsp;jenom milenka.“</span></p>
          <p class="chunk" data-nb-ref-number="754" data-nb-words="2" data-nb-chars="9"><span class="idea" data-nb-ref-number="753" id="idea753" data-nb-words="2" data-nb-chars="9">„A&nbsp;není?“</span></p>
          <p class="chunk" data-nb-ref-number="755" data-nb-words="14" data-nb-chars="75"><span class="idea" data-nb-ref-number="754" id="idea754" data-nb-words="14" data-nb-chars="75">„Není. Je&nbsp;něco mezi. Nikdy bych si&nbsp;netroufal si&nbsp;ji&nbsp;vzít. Je&nbsp;trochu blázen.“</span></p>
          <p class="chunk" data-nb-ref-number="756" data-nb-words="12" data-nb-chars="73"><span class="idea" data-nb-ref-number="755" id="idea755" data-nb-words="12" data-nb-chars="73">„Kdyby nebyla trochu blázen, nikdy by&nbsp;nechodila s&nbsp;člověkem, jako jsi ty.“</span></p>
          <p class="chunk" data-nb-ref-number="757" data-nb-words="9" data-nb-chars="52"><span class="idea" data-nb-ref-number="756" id="idea756" data-nb-words="9" data-nb-chars="52">Kamil to&nbsp;věděl a&nbsp;jeho tísnivé stavy to&nbsp;prohlubovalo.</span></p>
          <p class="chunk" data-nb-ref-number="758" data-nb-words="76" data-nb-chars="517"><span class="idea" data-nb-ref-number="757" id="idea757" data-nb-words="76" data-nb-chars="517">Jeho starosti by&nbsp;nadějný kritik chtěl mít. Po&nbsp;vydání <em>Opožděného úsvitu</em> se&nbsp;několik lidí cítilo románem napadeno. Rozkošné bylo, když se&nbsp;několik jedinců cítilo být zobrazeno v&nbsp;jedné a&nbsp;téže postavě. V&nbsp;Jiřím Bělohorském tak znalci postupně odkryli několik žijících a&nbsp;několik již zemřelých katolických zasloužilců. Shodovali se&nbsp;pouze v&nbsp;tom, že&nbsp;není jasné, jestli si&nbsp;z&nbsp;Bělohorského nadějný kritik nedělá tak trochu legraci. Postava obráceného žurnalisty totiž působila tak nepravděpodobně, že&nbsp;mnohým připadala jako parodie.</span></p>
          <p class="chunk" data-nb-ref-number="759" data-nb-words="172" data-nb-chars="1198"><span class="idea" data-nb-ref-number="758" id="idea758" data-nb-words="172" data-nb-chars="1198">Jedna zasloužilá dáma zase kritikovi napsala, že&nbsp;zatím vůbec neuvažuje o&nbsp;žalobě, což prozrazovalo, že&nbsp;o&nbsp;ní už&nbsp;dlouho uvažuje. Liberálové&nbsp;– kteří měli být knihou podrážděni&nbsp;– byli poměrně spokojeni. Líbilo se&nbsp;jim vylíčení pražského metropolity, kterého pokládali za&nbsp;archetyp církevního hodnostáře <em>jako takového</em>. V&nbsp;tom se&nbsp;shodovali se&nbsp;stávajícím metropolitou, který sice na&nbsp;<em>Opožděný úsvit</em> veřejně nijak nereagoval, ale pročítal si&nbsp;ho&nbsp;po&nbsp;večerech a&nbsp;nebyl knihou zrovna nadšen. Korunu všemu nasadil známý publicista-psychoanalytik libující si&nbsp;v&nbsp;rozličných psychologických vivisekcích současných intelektuálů a&nbsp;politiků a&nbsp;probírající kritikovo dílo na&nbsp;pokračování v&nbsp;jednom všeznalém listě. Scény s&nbsp;Kateřinou Sweet-Steinhauserovou v&nbsp;domově důchodců (která na&nbsp;mikulášské besídce sebere jiné stařence čokoládu a&nbsp;odmítá ji&nbsp;vrátit) označil za&nbsp;zesměšnění stáří, kterým se&nbsp;kritik pokouší uniknout vlastnímu strachu ze&nbsp;smrti. Tutéž scénu jedna recenze pochopila jako smíření se&nbsp;s&nbsp;odvěkým lidským údělem změny a&nbsp;zániku a&nbsp;přisoudila jí&nbsp;v&nbsp;knize klíčovou úlohu. ČUKŽ (Česká unie katolických žen) to&nbsp;chápala jinak, ale otevřený dopis adresovaný národu (nebo něčemu takovému) jim jeden moudrý katolický <em>muž</em> rozmluvil.</span></p>
          <p class="chunk" data-nb-ref-number="760" data-nb-words="10" data-nb-chars="69"><span class="idea" data-nb-ref-number="759" id="idea759" data-nb-words="10" data-nb-chars="69">Odchod do&nbsp;kláštera se&nbsp;pro kritika stával stále příjemnější variantou.</span></p>
          <hr>
          <p class="chunk" data-nb-ref-number="761" data-nb-words="78" data-nb-chars="471"><span class="idea" data-nb-ref-number="760" id="idea760" data-nb-words="78" data-nb-chars="471">Kamil setrvával ve&nbsp;svých přízemních problémech nemajících s&nbsp;životem kulturní veřejnosti nic společného. Přemítal o&nbsp;své přítelkyni. Vybavovalo se&nbsp;mu, jak se&nbsp;Klára chvěje, když má&nbsp;své vize. Už&nbsp;je&nbsp;dlouho neměla a&nbsp;vůbec bylo patrné, že&nbsp;se&nbsp;její celkový stav nesmírně stabilizoval. Kamil na&nbsp;to&nbsp;ale nemohl zapomenout. Když spolu byli asi podruhé, křečovitě se&nbsp;chytla okraje postele a&nbsp;schoulila se&nbsp;do&nbsp;klubíčka. „To nic, to&nbsp;nic,“ mumlala. „Já vím, že&nbsp;jsou to&nbsp;jen obrázky, to&nbsp;nic.“</span></p>
          <p class="chunk" data-nb-ref-number="762" data-nb-words="162" data-nb-chars="961"><span class="idea" data-nb-ref-number="761" id="idea761" data-nb-words="162" data-nb-chars="961">„Už toho mám dost,“ rozhodoval se&nbsp;v&nbsp;duchu Kamil. „Ráno se&nbsp;s&nbsp;ní rozejdu. Sám jsem padlý na&nbsp;hlavu, nemůžu přece chodit s&nbsp;takovým cvokem.“ Jenomže Klára se&nbsp;do&nbsp;rána uklidnila a&nbsp;zase z&nbsp;ní byla hezká a&nbsp;chytrá studentka, která milovala sex a&nbsp;kulturu a&nbsp;Kamila, takže žádný rozchod nepřipadal v&nbsp;úvahu. Spisovateli jí&nbsp;bylo líto. Věděl, že&nbsp;jí&nbsp;ve&nbsp;třinácti letech zemřela nejlepší kamarádka po&nbsp;dlouhé a&nbsp;strašné nemoci, že&nbsp;její babička spáchala sebevraždu, že&nbsp;její první intimní zkušenosti jsou spojeny s&nbsp;násilím a&nbsp;necitelností. Doma ji&nbsp;občas vzbudili tím, že&nbsp;jí&nbsp;dali pár facek. Rodiče nebyli zlí, jenom netušili, že&nbsp;je&nbsp;rozdíl mezi myčkou nádobí a&nbsp;dítětem. Na&nbsp;gymnáziu jim tedy Klára naznačila, že&nbsp;ten rozdíl je&nbsp;v&nbsp;tom, že&nbsp;myčka na&nbsp;nádobí nepolyká prášky v&nbsp;rámci sebevražedných pokusů. Několik dní byl klid a&nbsp;potom bylo všechno jako předtím. Jenom ji&nbsp;nebudili fackováním, protože zjistili, že&nbsp;jejich dcera již trochu povyrostla. Navíc nebývala občas několik nocí po&nbsp;sobě doma.</span></p>
          <p class="chunk" data-nb-ref-number="763" data-nb-words="84" data-nb-chars="523"><span class="idea" data-nb-ref-number="762" id="idea762" data-nb-words="84" data-nb-chars="523">Tehdy začalo období „nocovek“ neboli intimních vztahů&nbsp;– lépe řečeno styků&nbsp;– na&nbsp;jednu noc. Lidé neznalí skutečného stavu mládeže se&nbsp;domnívají, že&nbsp;sexuální styky jsou zdrojem rozkoše, takže dnešní mládež je&nbsp;zjevně hédonistická. V&nbsp;praxi ten hédonismus vypadal často tak, že&nbsp;Klára, když k&nbsp;tomu došlo, svírala pěsti bolestí a&nbsp;musela stisknout rty, aby nekřičela. Různí studenti a&nbsp;pánové, které ne&nbsp;vždy znala celým jménem, možná cítili, že&nbsp;to&nbsp;nejde úplně snadno, ale podle jejich soudu si&nbsp;ženská „má říct“, když něco „nefunguje“.</span></p>
          <p class="chunk" data-nb-ref-number="764" data-nb-words="121" data-nb-chars="744"><span class="idea" data-nb-ref-number="763" id="idea763" data-nb-words="121" data-nb-chars="744">Jediný stálejší vztah v&nbsp;těch letech prožila s&nbsp;člověkem, o&nbsp;kterém později nikdy nemluvila jinak než jako o&nbsp;„svém šéfovi“. Šéfovi patřila agentura na&nbsp;zařizování čehosi a&nbsp;Klára u&nbsp;něj původně pracovala jako sekretářka. Později byla milenkou a&nbsp;zřejmě si&nbsp;myslela, že&nbsp;je&nbsp;<em>přítelkyní</em>. To&nbsp;slovo má&nbsp;v&nbsp;Čechách mnoho významů, takže v&nbsp;tomto omylu mohla setrvávat dost dlouho. Časem zpozorovala, že&nbsp;když byla přes noc či&nbsp;během odpolední chvilky intimně sblížena s&nbsp;šéfem, dostala na&nbsp;konci týdne víc peněz. Byl to&nbsp;diskrétní způsob a&nbsp;nemohla na&nbsp;to&nbsp;nic říci. Nemohla se&nbsp;ale také zbavit dojmu, že&nbsp;některé její mladé a&nbsp;hezké kolegyně také dostávají přidáno, aniž lze odvodit důvod takového zvyšování či&nbsp;snižování odměn z&nbsp;pouhé kvality jejich zaměstnanecké činnosti.</span></p>
          <p class="chunk" data-nb-ref-number="765" data-nb-words="83" data-nb-chars="511"><span class="idea" data-nb-ref-number="764" id="idea764" data-nb-words="83" data-nb-chars="511">Potom přišly další nocovky a&nbsp;nakonec se&nbsp;seznámila s&nbsp;žákem jednoho ze&nbsp;zenových mistrů. S&nbsp;tím to&nbsp;vydržela do&nbsp;doby, než poznala Kamila. Spisovatel na&nbsp;ni&nbsp;narazil v&nbsp;době frustrace po&nbsp;rozchodu s&nbsp;Andreou, kterýžto vztah se&nbsp;moc nevyvedl. Klára přišla jako na&nbsp;zavolanou, protože v&nbsp;té době si&nbsp;Kamil zoufal, že&nbsp;již nikdy v&nbsp;životě nepotká takovou ženu, jako bývala jeho první velká láska Lucie. Milosrdný časový filtr zakryl mnohé vlastnosti, které se&nbsp;později zlomyslně opět objevily jako dominantní rysy Klářiny osobnosti.</span></p>
          <p class="chunk" data-nb-ref-number="766" data-nb-words="81" data-nb-chars="513"><span class="idea" data-nb-ref-number="765" id="idea765" data-nb-words="81" data-nb-chars="513">Tolik tedy k&nbsp;pozadí vztahu Kláry a&nbsp;Kamila. Kamil se&nbsp;během posledního rozhovoru od&nbsp;své milenky-přítelkyně též dozvěděl, že&nbsp;Danny se&nbsp;pokoušel dotknout ruky, kterou Klára měla položenou poblíž vesla. Věděl, že&nbsp;by&nbsp;měl něco říct a&nbsp;že není správné, aby se&nbsp;někdo pokoušel dotýkat rukou jeho přítelkyně. Měl by&nbsp;se&nbsp;cítit uražen, vyzván, ponížen, pobouřen, uveden do&nbsp;stavu počínající žárlivosti a&nbsp;hned učinit analýzu minulosti a&nbsp;přistoupit k&nbsp;příslušným opatřením do&nbsp;budoucnosti. Cítil se&nbsp;ale podivně unavený a&nbsp;neudělal nic.</span></p>
          <hr>
          <p class="chunk" data-nb-ref-number="767" data-nb-words="137" data-nb-chars="904"><span class="idea" data-nb-ref-number="766" id="idea766" data-nb-words="137" data-nb-chars="904">Cítil se&nbsp;tak unavený, že&nbsp;po&nbsp;odchodu Kláry nebyl schopen ani pokračovat v&nbsp;psaní <em>Škváru</em>. Napadlo ho, jestli má&nbsp;vůbec cenu něco psát. Odpoledne měl hrozný zážitek, když navštívil obchod se&nbsp;zlevněnými knihami na&nbsp;Příkopech. Šlo se&nbsp;tam přes jakousi hernu, kde na&nbsp;chodbě posedávali mladíčci se&nbsp;žvýkačkami plivající na&nbsp;podlahu. V&nbsp;prvním patře bylo horko k&nbsp;zalknutí a&nbsp;vzduch byl cítit divným odérem jako ve&nbsp;sběrných surovinách. Vedle sebe ležely knihy o&nbsp;hradech a&nbsp;zámcích, publikace o&nbsp;historických palných zbraních, Kniha o&nbsp;dospívání, romány Grahama Greena, politologické slovníky, edice Stopami hrůzy, také Sladké snění a&nbsp;cestovní průvodce Marco Polo. Obsluhující personál vypadal tak, jako by&nbsp;byl také zlevněný. Adolescenti v&nbsp;šortkách odkrývajících chlupaté nohy a&nbsp;holky s&nbsp;tlustými stehny. Několik zoufalců, kteří vstoupili do&nbsp;této svatyně marnosti, si&nbsp;odnášelo aspoň Léčivou moc drahých kamenů nebo detektivku.</span></p>
          <p class="chunk" data-nb-ref-number="768" data-nb-words="176" data-nb-chars="1126"><span class="idea" data-nb-ref-number="767" id="idea767" data-nb-words="176" data-nb-chars="1126">Kamil prožil něco podobného, jako když několik měsíců předtím viděl na&nbsp;knižním veletrhu vystoupení lidí, kteří sami sebe pokládali za&nbsp;české spisovatele a&nbsp;básníky. Klopotně předčítali ze&nbsp;svých nudných knih, oddaně si&nbsp;přidržovali mikrofon a&nbsp;texty stejným gestem, jakým drží ministrant nad hrobem farářovi kropáč a&nbsp;misál. „Na tyhle zombie se&nbsp;nebudu dívat,“ slyšel Kamil jistého spirituálního básníka z&nbsp;mladé tvůrčí generace, který se&nbsp;prodíral k&nbsp;východu. Někteří lidé přišli, protože čekali vystoupení nadějného kritika. Dokonce jich pár mělo s&nbsp;sebou i&nbsp;výtisky <em>Opožděného úsvitu</em>, buď aby si&nbsp;je&nbsp;nechali podepsat, nebo jimi autora inzultovali. Kritik se&nbsp;prozíravě nedostavil, zřejmě ze&nbsp;strachu, skromnosti nebo z&nbsp;důvodů duševní hygieny. Ještě tři dny po&nbsp;veletrhu nenapsal Kamil ani řádek, protože by&nbsp;se&nbsp;cítil jako pachatel zločinů proti lidskosti. Pak ho&nbsp;to&nbsp;přešlo, protože něčím se&nbsp;člověk živit musí, jak již bylo řečeno, a&nbsp;získávat si&nbsp;tak nehynoucí slávu. Navíc dobře věděl, že&nbsp;nic jiného neumí, a&nbsp;kdyby se&nbsp;ukázalo, že&nbsp;neumí ani tohle, mohl by&nbsp;si&nbsp;rovnou hodit provaz. Zatím tuto formu sebekritiky odložil a&nbsp;očekával další recenze.</span></p>
        </section>
        <section>
          <p class="chunk" data-nb-ref-number="769" data-nb-words="132" data-nb-chars="713"><span class="idea" data-nb-ref-number="768" id="idea768" data-nb-words="132" data-nb-chars="713">Záhady ženské duše poznával Kamil na&nbsp;každém kroku. Pokud mu&nbsp;je&nbsp;zrovna nezjevovala Klára svými přípravami na&nbsp;možné zálety, postarala se&nbsp;o&nbsp;to jiná žena. Jana a&nbsp;Martin byli manželé a&nbsp;Jana byla jednou z&nbsp;mála žen, se&nbsp;kterou se&nbsp;setkával ve&nbsp;trojici. To&nbsp;se&nbsp;dalo snadno vysvětlit tím, že&nbsp;jim byl kdysi jako svědek na&nbsp;svatbě a&nbsp;také se&nbsp;s&nbsp;ní nikdy nikterak nezapletl a&nbsp;neměl to&nbsp;ani v&nbsp;úmyslu. Právě tato Jana, která před rokem skončila vysokou školu, se&nbsp;před několika měsíci zhroutila po&nbsp;selhání srdce a&nbsp;od smrti ji&nbsp;dělilo možná jen pár minut, snad i&nbsp;méně. Nyní seděl s&nbsp;ní a&nbsp;jejím manželem v&nbsp;kavárně Gany’s a&nbsp;naslouchal líčení, po&nbsp;kterém mu&nbsp;sice problémy s&nbsp;Klárou musely připadat banální, o&nbsp;to hůře se&nbsp;mu&nbsp;však jevil celý svět.</span></p>
          <p class="chunk" data-nb-ref-number="770" data-nb-words="12" data-nb-chars="73"><span class="idea" data-nb-ref-number="769" id="idea769" data-nb-words="12" data-nb-chars="73">„Prostě jsem sebou najednou švihla na&nbsp;zem. Naštěstí pro mě&nbsp;přijeli včas.“</span></p>
          <p class="chunk" data-nb-ref-number="771" data-nb-words="22" data-nb-chars="161"><span class="idea" data-nb-ref-number="770" id="idea770" data-nb-words="22" data-nb-chars="161">Kamil byl vždycky trochu hypochondr a&nbsp;představa nemoci, která může člověka zlikvidovat bez <em>jakékoli</em> výstrahy během několika <em>vteřin</em>, mu&nbsp;připadala dost skličující.</span></p>
          <p class="chunk" data-nb-ref-number="772" data-nb-words="29" data-nb-chars="178"><span class="idea" data-nb-ref-number="771" id="idea771" data-nb-words="29" data-nb-chars="178">„To ti&nbsp;ani před tím nebylo špatně? Žádné příznaky? Tlak nebo pulz nebo něco takového?“ Zkoušel si&nbsp;ještě představit, co&nbsp;by&nbsp;mohlo avizovat přicházející smrt, ale nic ho&nbsp;nenapadalo.</span></p>
          <p class="chunk" data-nb-ref-number="773" data-nb-words="11" data-nb-chars="63"><span class="idea" data-nb-ref-number="772" id="idea772" data-nb-words="11" data-nb-chars="63">„Ne. Jenom jsem asi čtrnáct dní předtím často mluvila o&nbsp;smrti.“</span></p>
          <p class="chunk" data-nb-ref-number="774" data-nb-words="38" data-nb-chars="219"><span class="idea" data-nb-ref-number="773" id="idea773" data-nb-words="38" data-nb-chars="219">Podle toho, co&nbsp;vykládala, se&nbsp;asi dva týdny před nemilou událostí svěřila jedné kolegyni ve&nbsp;škole, že&nbsp;kdyby mohla dát svůj život za&nbsp;jednoho ze&nbsp;svých vážně nemocných žáků (učila na&nbsp;škole pro postižené), tak by&nbsp;to&nbsp;udělala.</span></p>
          <p class="chunk" data-nb-ref-number="775" data-nb-words="17" data-nb-chars="101"><span class="idea" data-nb-ref-number="774" id="idea774" data-nb-words="17" data-nb-chars="101">„S&nbsp;tímhle se&nbsp;ti&nbsp;svěřovala?“ zeptal se&nbsp;Kamil jejího muže Martina, zatímco si&nbsp;sám nervózně míchal kafe.</span></p>
          <p class="chunk" data-nb-ref-number="776" data-nb-words="5" data-nb-chars="32"><span class="idea" data-nb-ref-number="775" id="idea775" data-nb-words="5" data-nb-chars="32">„Ne. Mně takové věci nevykládá.“</span></p>
          <p class="chunk" data-nb-ref-number="777" data-nb-words="177" data-nb-chars="1095"><span class="idea" data-nb-ref-number="776" id="idea776" data-nb-words="177" data-nb-chars="1095">Líčení následných léčebných procedur stálo také za&nbsp;to. Zavádění sond k&nbsp;srdci, aby bylo možno navodit uměle stav zastaveného srdce a&nbsp;zkoumat, jestli se&nbsp;rozeběhne, ovlivňování rychlosti tepu, experimentální klinická smrt na&nbsp;několik minut a&nbsp;podobné hnusy. Spisovatel měl dojem, že&nbsp;by&nbsp;ani neměl kávu dopíjet, protože by&nbsp;mohl skončit podobně. Cítil v&nbsp;těle každou buňku a&nbsp;vnímal zvýšený tlak v&nbsp;tepnách. Ještě větší účinek na&nbsp;něj mělo zjištění, že&nbsp;žena může mít pocit, že&nbsp;zemře, a&nbsp;svému manželovi to&nbsp;klidně ani neřekne, dokonce se&nbsp;může stát, že&nbsp;je&nbsp;schopna obětovat život za&nbsp;postižené a&nbsp;více méně slabomyslné dítě a&nbsp;v&nbsp;jejím rozhodování&nbsp;– byť hypotetickém&nbsp;– nehraje milovaný muž žádnou roli. Svět mu&nbsp;připadal zvrácený, protože lidé v&nbsp;něm umírají příliš pomalu, nebo příliš rychle, moc brzo nebo moc pozdě, bez výstrahy a&nbsp;po dlouhých bolestech. Kamil se&nbsp;vždy starostlivě pozoroval, jestli nemá příznaky některé z&nbsp;nebezpečných chorob, které by&nbsp;ho&nbsp;mohly odvolat ze&nbsp;světa dříve, než bude sám chtít. Přitom věděl, že&nbsp;pokud bude jeho existence dostatečně únosná, tak z&nbsp;povrchu zemského dobrovolně chtít nebude.</span></p>
          <p class="chunk" data-nb-ref-number="778" data-nb-words="155" data-nb-chars="1023"><span class="idea" data-nb-ref-number="777" id="idea777" data-nb-words="155" data-nb-chars="1023">Také se&nbsp;bál toho, co&nbsp;by&nbsp;nemoc mohla znamenat pro sex a&nbsp;jiné příjemnosti života. Nemocný člověk nemůže nejen všechno jíst a&nbsp;pít, ale nemůže se&nbsp;často ani milovat nebo se&nbsp;zabývat hlubokou intelektuální činností. Uvažoval tedy, co&nbsp;by&nbsp;ze&nbsp;života zůstalo, kdyby nesměl nic příjemného, a&nbsp;zjistil, že&nbsp;pouhá vegetativní existence, jejíž smysl by&nbsp;mu&nbsp;nevysvětlilo ani nějaké zvlášť sofistikované náboženství. Když meditoval o&nbsp;významu utrpení z&nbsp;hlediska rozličných světonázorů, nenašel žádnou uspokojivou odpověď. Nejlépe v&nbsp;jeho hodnocení dopadl buddhismus, protože utrpení pouze konstatoval jako danost a&nbsp;naznačil jakousi cestu vedoucí k&nbsp;jeho odstranění, cestu spočívající v&nbsp;odstranění žízně a&nbsp;touhy. To&nbsp;se&nbsp;Kamilovi zdálo dost realistické, protože za&nbsp;takovýmto názorem nebyla žádná metafyzika vyžadující dlouhé objasňování. Zbavit se&nbsp;lpění, touhy a&nbsp;žízně by&nbsp;skutečně mohlo v&nbsp;některých záležitostech pomoci, třeba kdyby se&nbsp;nemohl milovat a&nbsp;poté se&nbsp;zřekl touhy po&nbsp;dívčím těle. Nebylo by&nbsp;to&nbsp;zřeknutí se&nbsp;dobrovolné, ale lepší něco než nic.</span></p>
          <p class="chunk" data-nb-ref-number="779" data-nb-words="12" data-nb-chars="80"><span class="idea" data-nb-ref-number="778" id="idea778" data-nb-words="12" data-nb-chars="80">Co&nbsp;kdyby ale dostal rakovinu nebo jinou nemoc neumožňující zapomenout na&nbsp;bolest?</span></p>
          <p class="chunk" data-nb-ref-number="780" data-nb-words="26" data-nb-chars="186"><span class="idea" data-nb-ref-number="779" id="idea779" data-nb-words="26" data-nb-chars="186">„Slyšel jsem, že&nbsp;ani ty&nbsp;nejdokonalejší tišící prostředky nezabírají, když rakovina dostoupí do&nbsp;nejzazšího stadia,“ řekl nadějnému kritikovi a&nbsp;čekal od&nbsp;katolíka aspoň nějaká slova útěchy.</span></p>
          <p class="chunk" data-nb-ref-number="781" data-nb-words="16" data-nb-chars="89"><span class="idea" data-nb-ref-number="780" id="idea780" data-nb-words="16" data-nb-chars="89">„To je&nbsp;pravda,“ řekl kritik. „Jsou bolesti, se&nbsp;kterými se&nbsp;v&nbsp;tomto životě nedá nic dělat.“</span></p>
          <p class="chunk" data-nb-ref-number="782" data-nb-words="71" data-nb-chars="393"><span class="idea" data-nb-ref-number="781" id="idea781" data-nb-words="71" data-nb-chars="393">Kamila napadlo, že&nbsp;by&nbsp;mohl také přijít o&nbsp;nohu nebo o&nbsp;ruku, nebo o&nbsp;všechny nohy i&nbsp;ruce. Jednou si&nbsp;za&nbsp;bezesné noci vzpomněl na&nbsp;údajně skutečný příběh vojáka, který nejen přišel o&nbsp;obě ruce i&nbsp;nohy, ale ještě navíc na&nbsp;něj během náletu spadla na&nbsp;operačním sále skříň s&nbsp;nástroji, takže přišel i&nbsp;o&nbsp;zrak. Možná byla historka nepravdivá. Stát se&nbsp;ale mohla a&nbsp;tato samotná možnost byla hrůzně dostačující.</span></p>
          <p class="chunk" data-nb-ref-number="783" data-nb-words="71" data-nb-chars="426"><span class="idea" data-nb-ref-number="782" id="idea782" data-nb-words="71" data-nb-chars="426">V&nbsp;kavárně Gany’s se&nbsp;většinou cítil jako doma, bývalo tu&nbsp;místo, ceny mírné, s&nbsp;krásnými dívkami se&nbsp;dalo pohovořit na&nbsp;úrovni. Tentokrát tu&nbsp;nahlédl nevábnější stránku existence. Jindy by&nbsp;ji&nbsp;spláchl vinným střikem nebo sklenicí chladného piva. Byl ale dva dny po&nbsp;dodatečném očkování proti žloutence&nbsp;– kvůli cestě do&nbsp;ciziny, kterou absolvoval loni&nbsp;– a&nbsp;alkohol prý nemohl. Nezbylo mu&nbsp;tedy nic jiného než se&nbsp;se&nbsp;smrtí setkat nad kávou.</span></p>
          <hr>
          <p class="chunk" data-nb-ref-number="784" data-nb-words="38" data-nb-chars="234"><span class="idea" data-nb-ref-number="783" id="idea783" data-nb-words="38" data-nb-chars="234">Zpět do&nbsp;země, která vypadá trochu jako Švýcarsko, ačkoliv to&nbsp;možná vůbec není Švýcarsko, a&nbsp;do temných sklepů obtížně dostupného zámku, kde se&nbsp;právě schyluje ke&nbsp;zločinu. Profesor Fichte má&nbsp;Roberta i&nbsp;sira Ratcliffa ve&nbsp;své ďábelské moci.</span></p>
        </section>
        <section>
          <p class="chunk" data-nb-ref-number="785" data-nb-words="24" data-nb-chars="163"><span class="idea" data-nb-ref-number="784" id="idea784" data-nb-words="24" data-nb-chars="163"><em>„Vilém, Vilém, kdo je&nbsp;to?“ otrnulo zřejmě siru Ratcliffovi a&nbsp;dovolil si&nbsp;tuto netaktnost. Přítomnost Roberta Mertona mu&nbsp;přes vážnost situace dodávala novou energii.</em></span></p>
        </section>
        <section>
          <p class="chunk" data-nb-ref-number="786" data-nb-words="129" data-nb-chars="822"><span class="idea" data-nb-ref-number="785" id="idea785" data-nb-words="129" data-nb-chars="822">Novou energii oproti tomu vůbec neměl Kamil. Stvořil tyto tři řádky a&nbsp;znovu si&nbsp;vzpomněl na&nbsp;odpolední setkání s&nbsp;mladými manželi. Měl lehké výčitky, že&nbsp;nepíše nic hodnotného. Mohl mít lepší svědomí než Vrána, který ve&nbsp;svých bestselerech před jakýmkoli hlubším uvažováním o&nbsp;tragédiích prchnul. V&nbsp;časopiseckých rozhovorech to&nbsp;vysvětloval tím, že&nbsp;chce spouštět „jakýsi milosrdný závoj nad bolestmi tohoto světa“. Kamil nic takového nedělal, takže když už&nbsp;někomu stál za&nbsp;zmínku a&nbsp;recenzi, vytýkali mu&nbsp;pesimismus, ironii, cynismus, dokonce i&nbsp;„temné tóny“ a&nbsp;sebelítost. Vskutku sám sebe litoval, ale ne&nbsp;proto, že&nbsp;by&nbsp;se&nbsp;mu&nbsp;vedlo tak zle, nebo že&nbsp;by&nbsp;neviděl utrpení jiných. Prostě jenom neznal nikoho jiného tak dobře jako sebe. Pokusil se&nbsp;ještě jednou přemoci sebelítost a&nbsp;pocit nesmyslnosti nad psaním <em>Škváru</em>. Připsal další řádky.</span></p>
        </section>
        <section>
          <p class="chunk" data-nb-ref-number="787" data-nb-words="29" data-nb-chars="195"><span class="idea" data-nb-ref-number="786" id="idea786" data-nb-words="29" data-nb-chars="195"><em>Profesora Fichteho urážka majestátu císaře Viléma urazila tak, že&nbsp;se&nbsp;rozhodl neprodleně přistoupit k&nbsp;provedení experimentu. Opět se&nbsp;přiblížil s&nbsp;jehlou k&nbsp;oběma mužům, když ho&nbsp;Robert náhle oslovil.</em></span></p>
          <p class="chunk" data-nb-ref-number="788" data-nb-words="23" data-nb-chars="107"><span class="idea" data-nb-ref-number="787" id="idea787" data-nb-words="23" data-nb-chars="107"><em>„Nerad vás ruším, ale snad bych vám měl sdělit, že&nbsp;– aspoň pokud jde o&nbsp;mě&nbsp;– nebude vám moje krev k&nbsp;ničemu.“</em></span></p>
          <p class="chunk" data-nb-ref-number="789" data-nb-words="8" data-nb-chars="49"><span class="idea" data-nb-ref-number="788" id="idea788" data-nb-words="8" data-nb-chars="49"><em>„To se&nbsp;na&nbsp;to&nbsp;podívejme,“ zakroutil Fichte hlavou.</em></span></p>
          <p class="chunk" data-nb-ref-number="790" data-nb-words="38" data-nb-chars="249"><span class="idea" data-nb-ref-number="789" id="idea789" data-nb-words="38" data-nb-chars="249"><em>„Mám totiž v&nbsp;zubní výplni ukrytou skleněnou ampulku se&nbsp;zvláště účinným jihoamerickým jedem curare. Jakmile na&nbsp;mě&nbsp;sáhnete, rozkousnu ji. Na&nbsp;kvalitu vašeho pochybného lektvaru to&nbsp;jistě bude mít záporný vliv. Možná to&nbsp;ale císaři Vilémovi nebude vadit.“</em></span></p>
          <p class="chunk" data-nb-ref-number="791" data-nb-words="26" data-nb-chars="155"><span class="idea" data-nb-ref-number="790" id="idea790" data-nb-words="26" data-nb-chars="155"><em>Profesora to&nbsp;na&nbsp;okamžik zmátlo. Pak si&nbsp;uvědomil, že&nbsp;má&nbsp;v&nbsp;zásobě aspoň sira Ratcliffa, takže je&nbsp;schopen vyrobit elixír i&nbsp;bez barbarské krve Roberta Mertona.</em></span></p>
          <p class="chunk" data-nb-ref-number="792" data-nb-words="45" data-nb-chars="294"><span class="idea" data-nb-ref-number="791" id="idea791" data-nb-words="45" data-nb-chars="294"><em>„Začneme tedy vaším ctěným kolegou. Vy&nbsp;si&nbsp;mezitím račte kousat, do&nbsp;čeho se&nbsp;vám zachce,“ pravil Fichte a&nbsp;opět nevzrušeně přistoupil k&nbsp;siru Ratcliffovi a&nbsp;rozepnul mu&nbsp;na&nbsp;hrudi košili. Nohou opatrně přisunul ke&nbsp;křeslu stříbrnou nádobu se&nbsp;starogermánskými motivy, aby mohl zachytit šlechticovu krev.</em></span></p>
          <p class="chunk" data-nb-ref-number="793" data-nb-words="10" data-nb-chars="82"><span class="idea" data-nb-ref-number="792" id="idea792" data-nb-words="10" data-nb-chars="82"><em>„Potřebujete skutečně tuto nádobu?“ zeptal se&nbsp;detektiv s&nbsp;neproniknutelným výrazem.</em></span></p>
          <p class="chunk" data-nb-ref-number="794" data-nb-words="62" data-nb-chars="385"><span class="idea" data-nb-ref-number="793" id="idea793" data-nb-words="62" data-nb-chars="385"><em>„Nezdržujte mne zbytečnými otázkami. Již jsme ztratili dost času. Jsem ochoten to&nbsp;za&nbsp;letu balonem vyprávět do&nbsp;hrdla lahviček s&nbsp;vaší krví. Vaši totiž potom odeberu aspoň na&nbsp;zkoumání, když nic jiného. Ale když to&nbsp;chcete vědět, tak ano, potřebuji tuto vznešenou nádobu, kterou jsem osobně vyzvedl z&nbsp;posvátné germánské půdy, kde odpočívala přes dvě tisíciletí a&nbsp;kde čekala na&nbsp;své poslání.“</em></span></p>
          <p class="chunk" data-nb-ref-number="795" data-nb-words="17" data-nb-chars="99"><span class="idea" data-nb-ref-number="794" id="idea794" data-nb-words="17" data-nb-chars="99"><em>„Děkuji. To&nbsp;jsem chtěl vědět,“ poznamenal Robert Merton. „Teď dávejte pozor na&nbsp;to, co&nbsp;se&nbsp;bude dít.“</em></span></p>
          <p class="chunk" data-nb-ref-number="796" data-nb-words="30" data-nb-chars="207"><span class="idea" data-nb-ref-number="795" id="idea795" data-nb-words="30" data-nb-chars="207"><em>Dříve než se&nbsp;profesor Fichte stačil vzpamatovat, ozvalo se&nbsp;jakési suché prasknutí, Robert ve&nbsp;svém křesle trochu strnul a&nbsp;potom s&nbsp;námahou, ale přesně plivnul doprostřed starogermánské leštěné stříbrné nádoby.</em></span></p>
          <p class="chunk" data-nb-ref-number="797" data-nb-words="44" data-nb-chars="228"><span class="idea" data-nb-ref-number="796" id="idea796" data-nb-words="44" data-nb-chars="228"><em>„Vy, vy!“ strnul na&nbsp;vteřinu Fichte a&nbsp;potom se&nbsp;vrhl k&nbsp;Robertovi se&nbsp;zjevným úmyslem ho&nbsp;na&nbsp;místě zabít. Robert se&nbsp;ale znovu vzepjal v&nbsp;poutech a&nbsp;jako by&nbsp;z&nbsp;posledních sil plivl Fichtemu do&nbsp;obličeje a&nbsp;trefil se&nbsp;mu&nbsp;přímo do&nbsp;levého oka.</em></span></p>
          <p class="chunk" data-nb-ref-number="798" data-nb-words="11" data-nb-chars="74"><span class="idea" data-nb-ref-number="797" id="idea797" data-nb-words="11" data-nb-chars="74"><em>„Na shledanou ve&nbsp;Walhalle, profesore,“ zašeptal a&nbsp;sklonil hlavu na&nbsp;stranu.</em></span></p>
        </section>
        <section>
          <p class="chunk" data-nb-ref-number="799" data-nb-words="131" data-nb-chars="854"><span class="idea" data-nb-ref-number="798" id="idea798" data-nb-words="131" data-nb-chars="854">„To je&nbsp;dobré,“ zaradoval se&nbsp;Kamil. „Tahle pasáž se&nbsp;mi&nbsp;povedla.“ Byl hrdý na&nbsp;to, že&nbsp;vymyslel aspoň takovou dílčí zápletku, která není svou stavbou úplně pitomá a&nbsp;přitom ji&nbsp;nelze brát vážně. Kromě toho si&nbsp;pod jménem profesor Fichte stále více představoval postavu profesora deskriptivní geometrie Matějky, který Kamila ve&nbsp;svých hodinách kdysi rozličně ponižoval. Profesor Matějka byl poněkud úchylný stařec, který zadával takové rovnice, aby jejich grafickým znázorněním na&nbsp;tabuli vznikly nemravné obrazce. Využíval též toho, že&nbsp;Kamil neměl prostorovou představivost a&nbsp;nebyl schopen nic narýsovat tuší na&nbsp;pauzák. S&nbsp;radostí dal jednou budoucímu spisovateli třikrát za&nbsp;čtyři a&nbsp;jednou za&nbsp;pět z&nbsp;rysů zadaných za&nbsp;domácí úlohy. Kamil tedy neměl žádné výčitky, když nyní tomu kreténovi v&nbsp;rámci autoterapie psaním a&nbsp;sublimace plivnul jedovatou slinu do&nbsp;levého oka.</span></p>
        </section>
        <section>
          <p class="chunk" data-nb-ref-number="800" data-nb-words="22" data-nb-chars="159"><span class="idea" data-nb-ref-number="799" id="idea799" data-nb-words="22" data-nb-chars="159"><em>Profesor Fichte se&nbsp;zarazil, vteřinu strnule zíral na&nbsp;zhroucenou Robertovu postavu v&nbsp;křesle, načež vyběhl z&nbsp;místnosti s&nbsp;výkřikem: „Protijed! Okamžitě protijed!“</em></span></p>
          <p class="chunk" data-nb-ref-number="801" data-nb-words="38" data-nb-chars="238"><span class="idea" data-nb-ref-number="800" id="idea800" data-nb-words="38" data-nb-chars="238"><em>Sir Ratcliff se&nbsp;nezmohl ani na&nbsp;slovo. Jeho ohromení ještě vzrostlo, když se&nbsp;detektiv v&nbsp;křesle zase narovnal a&nbsp;klidným hlasem řekl: „Tito lidé jsou obyčejní zbabělci, sire. Stačí jedno plivnutí a&nbsp;jejich životní rovnováha se&nbsp;zcela zhroutí.“</em></span></p>
          <p class="chunk" data-nb-ref-number="802" data-nb-words="8" data-nb-chars="50"><span class="idea" data-nb-ref-number="801" id="idea801" data-nb-words="8" data-nb-chars="50"><em>„Vy, vy&nbsp;nejste mrtvý?“ neskrýval mladík svůj úžas.</em></span></p>
          <p class="chunk" data-nb-ref-number="803" data-nb-words="48" data-nb-chars="325"><span class="idea" data-nb-ref-number="802" id="idea802" data-nb-words="48" data-nb-chars="325"><em>„Zatím ne. Jsou záležitosti, se&nbsp;kterými příliš nespěchám. Žádný jed samozřejmě nemám, protože se&nbsp;raději spoléhám na&nbsp;jasnou hlavu. Imitoval jsem zvuk prasknutí skleněné ampule a&nbsp;potom zneuctil tento vznešený germánský nočník, který měl hostit naši, pardon moji, barbarskou krev. Teď máme chvíli na&nbsp;to, abychom něco vymysleli.“</em></span></p>
          <p class="chunk" data-nb-ref-number="804" data-nb-words="5" data-nb-chars="27"><span class="idea" data-nb-ref-number="803" id="idea803" data-nb-words="5" data-nb-chars="27"><em>„Jak jste věděl, co&nbsp;udělá?“</em></span></p>
          <p class="chunk" data-nb-ref-number="805" data-nb-words="79" data-nb-chars="505"><span class="idea" data-nb-ref-number="804" id="idea804" data-nb-words="79" data-nb-chars="505"><em>„Vidím, že&nbsp;přes svou jistě značnou inteligenci jste si&nbsp;ještě nenašel čas na&nbsp;studium moderní psychologické literatury. Pak byste dokázal z&nbsp;gest, slov, výrazů tváře a&nbsp;fyzického typu osobnosti poznat, co&nbsp;se&nbsp;skrývá pod povrchem. Celým jednáním tohoto pána prochází strach ze&nbsp;smrti. Nevěřím tomu, že&nbsp;by&nbsp;si&nbsp;z&nbsp;elixíru pro svého senilního císaře něco málo neodlil pro sebe. Dopovím vám to&nbsp;však raději později, pokud tuto nepříjemnou záležitost přežijeme. Ten nepříjemný chlap se&nbsp;může vrátit během několika minut.“</em></span></p>
        </section>
        <section>
          <p class="chunk" data-nb-ref-number="806" data-nb-words="136" data-nb-chars="871"><span class="idea" data-nb-ref-number="805" id="idea805" data-nb-words="136" data-nb-chars="871">Kamil měl smůlu, že&nbsp;na&nbsp;psychoanalytickou literaturu narazil příliš brzo. Nikdy by&nbsp;ale netvrdil, že&nbsp;mu&nbsp;načerpané poznatky daly od&nbsp;tématu dostatečný odstup, aby se&nbsp;sexem zabýval chladně analyticky. (Jak to&nbsp;o&nbsp;sobě tvrdil nadějný kritik pod vlivem jednoho pražského jungián­ského duchovního.) Když se&nbsp;Kamil v&nbsp;šestnácti prokousával <em>Výkladem snů</em> a&nbsp;esejemi o&nbsp;Egu, Superegu, Id, orální a&nbsp;anální fázi, Oidipově komplexu a&nbsp;podobných abstraktnostech, přivítal by&nbsp;raději nějakou podrobnou kazuistiku z&nbsp;učebnice sexuologie. Utrpení šestnáctiletých je&nbsp;nesnesitelné a&nbsp;četba o&nbsp;sexu ho&nbsp;spíše stupňuje, než mírní. Toužil po&nbsp;tom, aby mohl na&nbsp;vlastní oči vidět nahou ženu, ale nenapadal ho&nbsp;žádný způsob, jak by&nbsp;se&nbsp;to&nbsp;dalo zařídit. Ženy na&nbsp;plovárnách mu&nbsp;připadaly příliš oblečené. Když se&nbsp;setkal s&nbsp;názorem, že&nbsp;muže více vzrušují ženy polonahé než nahé, zuřil nad tou pitomostí asi dvě hodiny.</span></p>
          <p class="chunk" data-nb-ref-number="807" data-nb-words="149" data-nb-chars="955"><span class="idea" data-nb-ref-number="806" id="idea806" data-nb-words="149" data-nb-chars="955">Dočkal se&nbsp;až&nbsp;o&nbsp;několik let později, když se&nbsp;seznámil s&nbsp;Lucií. Byla to&nbsp;jemná dívka, do&nbsp;které by&nbsp;nikdo na&nbsp;první (ani na&nbsp;druhý) pohled neřekl, že&nbsp;má&nbsp;k&nbsp;sexu pragmatický přístup a&nbsp;líbí se&nbsp;jí&nbsp;to. Přesto trvalo několik večerů, než se&nbsp;jim to&nbsp;v&nbsp;relativním soukromí vysokoškolské koleje podařilo. Kamil měl později pocit, že&nbsp;po&nbsp;fyzické stránce to&nbsp;byl spíše její problém, ale díky znalosti psychologické a&nbsp;psychoanalytické literatury nemohl popřít, že&nbsp;jeho vlastní nevědomé sexuální úzkosti mohly partnerku ovlivnit natolik, že&nbsp;nebyla na&nbsp;milostný akt připravena. Nepatřil ani k&nbsp;citlivým hochům, u&nbsp;kterých je&nbsp;rozhodující prostředí. Nerušilo ho&nbsp;ani to, že&nbsp;do&nbsp;pokojíku pronikaly z&nbsp;chodby koleje zvuky bouchajících dveří, skřehotaly tam hlasy zahraničních studentů domlouvajících se&nbsp;nesrozumitelnými jazyky a&nbsp;na překážku nebylo ani občasné zaklepání na&nbsp;dveře. Nikdy s&nbsp;Lucií neotevřeli, protože k&nbsp;tomu nebyl důvod, jenom ve&nbsp;svých pokusech o&nbsp;proniknutí pokračovali tišeji.</span></p>
          <p class="chunk" data-nb-ref-number="808" data-nb-words="252" data-nb-chars="1475"><span class="idea" data-nb-ref-number="807" id="idea807" data-nb-words="252" data-nb-chars="1475">Když se&nbsp;spolu poprvé vyspali, pocítil značnou úlevu, že&nbsp;už&nbsp;není panic a&nbsp;nelpí na&nbsp;něm hanba přetrvávajícího dětství. V&nbsp;noci po&nbsp;úspěšně provedeném aktu se&nbsp;mu&nbsp;však zdál sen, ve&nbsp;kterém stál nad tělem mrtvé Lucie. Odkudsi zezadu přicházel profesor deskriptivní geometrie Matějka a&nbsp;říkal: „Co se&nbsp;dá&nbsp;dělat. To&nbsp;se&nbsp;někdy stává.“ Stařec pak odcházel za&nbsp;zpěvu písně „Lásko, Bože, lásko.“ Kamil se&nbsp;probudil se&nbsp;smíšenými pocity, protože na&nbsp;existenci profesora Matějky si&nbsp;několik let téměř nevzpomněl. Ani tento obraz mu&nbsp;nicméně nezabránil v&nbsp;tom, aby ráno s&nbsp;Lucií onen akt neprovedl úspěšně a&nbsp;s&nbsp;chutí ještě jednou. Pak následoval pouze bílý den, a&nbsp;tak se&nbsp;mu&nbsp;nezdálo nic. Kromě toho, že&nbsp;se&nbsp;mu&nbsp;v&nbsp;bdělém stavu zdálo, že&nbsp;je&nbsp;perfektní a&nbsp;schopný muž. Na&nbsp;rozdíl od&nbsp;mnoha žen měl ze&nbsp;své první dokonané zkušenosti s&nbsp;intimním stykem dobrý pocit a&nbsp;bylo mu&nbsp;pouze líto, že&nbsp;nelze přijít o&nbsp;panictví několikrát, protože je&nbsp;to&nbsp;rozkošná záležitost. Také mu&nbsp;z&nbsp;nějakých důvodů připadalo vzrušující, že&nbsp;Lucie již kdysi předtím nějakého muže měla, takže je&nbsp;vlastně <em>zkušená</em> a&nbsp;do těchto intimit ho&nbsp;<em>zaučila</em>, přesně tak, jak je&nbsp;to&nbsp;v&nbsp;knihách. K&nbsp;dokonalosti literárního obrazu chybělo jen to, aby byla Lucie starší než on. Dokazovalo to, že&nbsp;Kamil je&nbsp;ve&nbsp;vývoji mírně opožděn za&nbsp;svými vrstevníky, kteří to&nbsp;ve&nbsp;věku mnohem mladším dělávali během návratu z&nbsp;diskotéky s&nbsp;partnerkami v&nbsp;parku za&nbsp;sokolovnou. Kamil nikdy nevěděl, kde k&nbsp;těm povolným ženám přišli, protože sám měl problém pozvat kteroukoli z&nbsp;dívek aspoň do&nbsp;kina.</span></p>
          <p class="chunk" data-nb-ref-number="809" data-nb-words="169" data-nb-chars="1034"><span class="idea" data-nb-ref-number="808" id="idea808" data-nb-words="169" data-nb-chars="1034">První spisovatelské pokusy se&nbsp;datují od&nbsp;doby, kdy dostal přes držku od&nbsp;svého opilého soka, který ani žádným sokem nebyl. Během hodin deskriptivní geometrie, kdy se&nbsp;mu&nbsp;vybavovalo, jak ležel na&nbsp;zemi v&nbsp;parku a&nbsp;čichal trávu a&nbsp;hlínu, vymyslel několik zápletek pro romány. Protože ještě neuměl své touhy přelévat do&nbsp;knih a&nbsp;v&nbsp;nich uskutečňovat svá přání, napadaly ho&nbsp;příběhy vhodné do&nbsp;sci-fi románů. Možná za&nbsp;to&nbsp;mohlo i&nbsp;prostředí hodin deskriptivy. V&nbsp;nejnudnějších chvílích školního vyučování ho&nbsp;napadalo, jestli jsou na&nbsp;tom ostatní stejně, tedy zda větší chlapecká polovina třídy má&nbsp;v&nbsp;tuto chvíli erekci a&nbsp;zabývá se&nbsp;myšlenkou na&nbsp;pohlavní styk s&nbsp;některou ze&nbsp;spolužaček. Když se&nbsp;opatrně podíval kolem sebe, aby prozkoumal tváře svých postpubertálních kolegů, nic takového na&nbsp;nich nebylo vidět. „Je možné,“ napadalo ho, „že jenom já&nbsp;jsem takové nadržené zvíře, které nemyslí na&nbsp;nic jiného?“ Později dospěl k&nbsp;názoru, že&nbsp;nikdo nemohl být výjimkou. Pokud výjimkou byl, tak jenom v&nbsp;tom, že&nbsp;ostatní již zčásti uskutečňovali to, o&nbsp;čem on&nbsp;pouze snil.</span></p>
          <p class="chunk" data-nb-ref-number="810" data-nb-words="149" data-nb-chars="929"><span class="idea" data-nb-ref-number="809" id="idea809" data-nb-words="149" data-nb-chars="929">Kdyby nebylo Lucie, která si&nbsp;ho&nbsp;vyhlédla sama a&nbsp;naznačila mu, že&nbsp;sex je&nbsp;<em>přece príma</em>, trvalo by&nbsp;mu&nbsp;všechno asi ještě déle. Podle četby freudovské a&nbsp;jungovské literatury usoudil, že&nbsp;by&nbsp;potřeboval terapii a&nbsp;to spíše freudovského než jungovského typu. V&nbsp;praxi nemělo toto poznání žádný význam, neboť koncem let osmdesátých nikde nebyli žádní analytici, a&nbsp;i kdyby byli, neměl by&nbsp;na&nbsp;ně&nbsp;peníze. V&nbsp;letech devadesátých už&nbsp;byli analytici a&nbsp;trocha peněz, neměl ale moc času, protože se&nbsp;potloukal po&nbsp;redakcích vznikajících a&nbsp;zanikajících novin a&nbsp;časopisů a&nbsp;přiživoval se&nbsp;psaním sloupků a&nbsp;nenáročných fejetonů, kde se&nbsp;dalo. Analyzoval se&nbsp;tedy sám a&nbsp;odhalil u&nbsp;sebe nevědomé sexuál­ní úzkosti. Přišel na&nbsp;ně&nbsp;díky snům, které byly přeplněny symboly mužských a&nbsp;ženských pohlavních orgánů. Líčil to&nbsp;nadějnému literárnímu kritikovi, který poslední dobou trpěl odporem k&nbsp;psychoanalýzám a&nbsp;věřil už&nbsp;(kromě Boha) jenom ve&nbsp;svůj talent a&nbsp;tradiční hodnoty.</span></p>
          <p class="chunk" data-nb-ref-number="811" data-nb-words="42" data-nb-chars="242"><span class="idea" data-nb-ref-number="810" id="idea810" data-nb-words="42" data-nb-chars="242">„Zdá se&nbsp;mi&nbsp;hlavně o&nbsp;padajících letadlech. V&nbsp;některých sedím, jiná pouze vidím. Jednou taky o&nbsp;balonu. Nekecám, fakt jsem viděl balon, i&nbsp;když je&nbsp;to&nbsp;taková čítanková klasika. Ten balon se&nbsp;pomalu vypouštěl a&nbsp;já uvízl na&nbsp;poli. Start se&nbsp;nepodařil.“</span></p>
          <p class="chunk" data-nb-ref-number="812" data-nb-words="33" data-nb-chars="186"><span class="idea" data-nb-ref-number="811" id="idea811" data-nb-words="33" data-nb-chars="186">„Letadlo je&nbsp;letadlo, a&nbsp;ne penis. Místo penisu bys tam klidně mohl dosadit vůli k&nbsp;moci a&nbsp;dopadlo by&nbsp;to&nbsp;stejně. Mohl bys tvrdit, že&nbsp;máš komplex méněcennosti, a&nbsp;proto tvoje letadla padají.“</span></p>
          <p class="chunk" data-nb-ref-number="813" data-nb-words="22" data-nb-chars="140"><span class="idea" data-nb-ref-number="812" id="idea812" data-nb-words="22" data-nb-chars="140">„Komplex méněcennosti mám taky. Částečně právem. Každý blbe­ček má&nbsp;víc peněz, holek, času, umí cizí jazyky a&nbsp;ví, jak se&nbsp;vyplňují formuláře.“</span></p>
          <p class="chunk" data-nb-ref-number="814" data-nb-words="13" data-nb-chars="73"><span class="idea" data-nb-ref-number="813" id="idea813" data-nb-words="13" data-nb-chars="73">„Peníze jsi jmenoval na&nbsp;prvním místě, dřív než holky. To&nbsp;o&nbsp;něčem svědčí.“</span></p>
          <p class="chunk" data-nb-ref-number="815" data-nb-words="20" data-nb-chars="116"><span class="idea" data-nb-ref-number="814" id="idea814" data-nb-words="20" data-nb-chars="116">„Asi jsem anální typ a&nbsp;mám slast ze&nbsp;zadržování. Zároveň si&nbsp;slast odmítám dopřát. Když to&nbsp;udělám, trpím pocity viny.“</span></p>
          <p class="chunk" data-nb-ref-number="816" data-nb-words="3" data-nb-chars="27"><span class="idea" data-nb-ref-number="815" id="idea815" data-nb-words="3" data-nb-chars="27">„Jaké zadržování, proboha?“</span></p>
          <p class="chunk" data-nb-ref-number="817" data-nb-words="21" data-nb-chars="121"><span class="idea" data-nb-ref-number="816" id="idea816" data-nb-words="21" data-nb-chars="121">„Třeba právě peněz. Když už&nbsp;se&nbsp;mi&nbsp;podaří nějakou holku někam pozvat, s&nbsp;hrůzou koukám, kolik toho stačí projíst a&nbsp;propít.“</span></p>
          <p class="chunk" data-nb-ref-number="818" data-nb-words="5" data-nb-chars="31"><span class="idea" data-nb-ref-number="817" id="idea817" data-nb-words="5" data-nb-chars="31">„To je&nbsp;docela legitimní pocit.“</span></p>
          <p class="chunk" data-nb-ref-number="819" data-nb-words="136" data-nb-chars="859"><span class="idea" data-nb-ref-number="818" id="idea818" data-nb-words="136" data-nb-chars="859">Nadějný kritik nebral Kamilovu sebeanalýzu vážně. Spisovatel si&nbsp;ale začal psát deník, kam si&nbsp;s&nbsp;rozkoší poznamenával sny a&nbsp;milostné neúspěchy. Když zjistil, kolik místa zabírá líčení závažných selhání a&nbsp;jak barvitý jazyk užívá, ač&nbsp;mu&nbsp;za&nbsp;to&nbsp;nikdo nedá ani korunu, poznal, že&nbsp;je&nbsp;navíc i&nbsp;masochista. Že&nbsp;je&nbsp;narcista, byl axiom, který nehodlal dále dokazovat. Po&nbsp;vydání <em>Prašivého psa</em> si&nbsp;dal s&nbsp;deníkem na&nbsp;chvilku pokoj. To&nbsp;Lucii krátkodobě vystřídala jiná mladá žena. Na&nbsp;nějaký čas se&nbsp;Kamilovi fyzicky i&nbsp;psychicky ulevilo. Pak mu&nbsp;došlo, že&nbsp;nemůže psát. Přítelkyně Andrea si&nbsp;nárokovala hodně času, po&nbsp;pár měsících se&nbsp;začala zmiňovat o&nbsp;svatbách svých kamarádek, několikrát se&nbsp;pohádali, rozešli, usmířili, opět rozešli. Vztah vyšuměl do&nbsp;ztracena a&nbsp;Kamil byl rád. Po&nbsp;této záležitosti ho&nbsp;opustila biologická touha zplodit syna a&nbsp;pokračovat v&nbsp;zalidňování tragické planety.</span></p>
          <p class="chunk" data-nb-ref-number="820" data-nb-words="107" data-nb-chars="754"><span class="idea" data-nb-ref-number="819" id="idea819" data-nb-words="107" data-nb-chars="754">Na&nbsp;psychoanalýzu narazil ještě jednou, když se&nbsp;jí&nbsp;podrobil jeden z&nbsp;jeho intelektuálních přátel. Kamil se&nbsp;na&nbsp;něj díval trochu jako na&nbsp;exota, protože osobně neznal žádného psychoanalytika a&nbsp;přítel byl první člověk, který se&nbsp;mu&nbsp;přiznal k&nbsp;praktické zkušenosti s&nbsp;tímto druhem terapie. Naslouchat jeho líčení bylo ještě vzrušivější, než když v&nbsp;pubertálních letech poslouchal smyšlené intimní historky svých kamarádů. Kamilův známý (jmenoval se&nbsp;Honza) trpěl pochopitelně také sexuálními úzkostmi, které popíral, protože to&nbsp;byly úzkosti nevědomé. Kdykoli se&nbsp;Honza vytasil s&nbsp;věcnými argumenty, považoval to&nbsp;analytik za&nbsp;obranu. Když použil svých znalostí ze&nbsp;sociologie, náboženství a&nbsp;psychologie, bylo to&nbsp;označeno za&nbsp;racionalizaci, psychologizaci a&nbsp;spiritualizaci.</span></p>
          <p class="chunk" data-nb-ref-number="821" data-nb-words="93" data-nb-chars="616"><span class="idea" data-nb-ref-number="820" id="idea820" data-nb-words="93" data-nb-chars="616">Analytikovy argumenty byly neprůstřelné, protože nikdy nepopřel nic z&nbsp;toho, co&nbsp;Honza říkal. Uznával všechny fyzikální, společenské a&nbsp;státní zákony, také některé zákony nepsané, souhlasil s&nbsp;tím, že&nbsp;je&nbsp;třeba jednat eticky a&nbsp;rozumně, nicméně se&nbsp;mu&nbsp;nezdálo, že&nbsp;všechny Honzovy pokusy dostat nějakou holku do&nbsp;postele končí neúspěšně. Pokládal dokonce mladíkovy znalosti reálií z&nbsp;oblasti partnerských vztahů za&nbsp;natolik nedostatečné, že&nbsp;vybočoval z&nbsp;běžného rámce analýzy a&nbsp;dal mu&nbsp;několik poučení, jak to&nbsp;v&nbsp;životě chodí. „Mám pocit, že&nbsp;jisté základní poučení potřebujete,“ pravil občas a&nbsp;hned nějaké to&nbsp;drsné poučení přidal.</span></p>
          <p class="chunk" data-nb-ref-number="822" data-nb-words="54" data-nb-chars="328"><span class="idea" data-nb-ref-number="821" id="idea821" data-nb-words="54" data-nb-chars="328">„Jednou jsem získal dojem,“ říkal Honza, „že už&nbsp;toho rejžování peněz mám dost. Tak jsem zarytě mlčel. On&nbsp;taky mlčel. Takhle jsme mlčeli asi půl hodiny. Pak jsem najednou slyšel zvuk cinkajících peněz. Jasně jsem slyšel, jak kolem mne proudí a&nbsp;chřestí všechny ty&nbsp;peníze, kterými si&nbsp;hodiny analýzy platím. Hned jsem se&nbsp;rozmluvil.“</span></p>
          <p class="chunk" data-nb-ref-number="823" data-nb-words="130" data-nb-chars="830"><span class="idea" data-nb-ref-number="822" id="idea822" data-nb-words="130" data-nb-chars="830">Někdy měl Honza pocit, že&nbsp;svého analytika usvědčil zvláště podařeným argumentem. Několik vteřin bývalo ticho a&nbsp;slyšel jenom listování papírovými stránkami, jak se&nbsp;analytik probírá svým blokem. Pak se&nbsp;ozvalo: „Ale během předposlední hodiny jste říkal, že…,“ načež byl mladý muž usvědčen z&nbsp;podávání rozporuplných výpovědí. Kamil sám věděl, že&nbsp;být na&nbsp;Honzově místě, choval by&nbsp;se&nbsp;stejně. Nedostatek peněz mu&nbsp;sice bránil v&nbsp;tom, nechat se&nbsp;usvědčit od&nbsp;profesionála, ale pohled do&nbsp;vlastní minulosti byl dostačující. Z&nbsp;odstupu času se&nbsp;mu&nbsp;všechny promarněné příležitosti, kdy se&nbsp;vzdal slasti ze&nbsp;zcela pošetilých důvodů, jevily jako vážné memento a&nbsp;další vítězství temné aliance nevědomí a&nbsp;Superega nad Egem a&nbsp;libidem. Vědomě stál spisovatel na&nbsp;straně libida, ale to&nbsp;bylo asi tak všechno, co&nbsp;mohl pro tuto bujnou složku své osobnosti učinit.</span></p>
          <p class="chunk" data-nb-ref-number="824" data-nb-words="139" data-nb-chars="889"><span class="idea" data-nb-ref-number="823" id="idea823" data-nb-words="139" data-nb-chars="889">Honza se&nbsp;pokoušel překonat nevědomé sexuální úzkosti na&nbsp;vlastní pěst. Aby analytikovi i&nbsp;sobě dokázal, že&nbsp;úzkostlivý není, navštívil pornokino na&nbsp;Hlavním nádraží. Nejdříve se&nbsp;mu&nbsp;udělalo špatně z&nbsp;lidí, kteří seděli v&nbsp;sále. Potom pustili německý pornofilm, ze&nbsp;kterého se&nbsp;mu&nbsp;udělalo zle rovněž. Ne&nbsp;fyzicky, ale esteticky. Netušil, co&nbsp;všechno je&nbsp;možné. Vše skončilo tím, že&nbsp;se&nbsp;mu&nbsp;udělalo zle ze&nbsp;sebe samého. Jeho snaha byla zbytečná. Odvážná návštěva nemravných filmů neudělala na&nbsp;analytika žádný dojem. Více ho&nbsp;zajímal Honzův sen, ve&nbsp;kterém se&nbsp;pokoušel za&nbsp;každou cenu přikrýt dekou nahou ženu, která předtím dělala značně vyzývavá gesta. Neméně odvážnou návštěvu sex-shopů nekomentoval analytik vůbec. Ostatně Honza sám byl poněkud zklamán tím, co&nbsp;tam viděl. Vylíčil to&nbsp;tedy aspoň Kamilovi, který se&nbsp;pak rozhodl, že&nbsp;do&nbsp;žádného takového podniku ani nevkročí, protože ze&nbsp;sebe nenechá dělat vola.</span></p>
          <p class="chunk" data-nb-ref-number="825" data-nb-words="18" data-nb-chars="116"><span class="idea" data-nb-ref-number="824" id="idea824" data-nb-words="18" data-nb-chars="116">Věnoval se&nbsp;tedy analýze a&nbsp;hlubinné psychologii jenom teoreticky, protože i&nbsp;když to&nbsp;nepomohlo, nemohlo to&nbsp;ani škodit.</span></p>
          <p class="chunk" data-nb-ref-number="826" data-nb-words="139" data-nb-chars="927"><span class="idea" data-nb-ref-number="825" id="idea825" data-nb-words="139" data-nb-chars="927">Následovalo několik neúspěšných a&nbsp;poloúspěšných flirtů, které svou nedokončeností a&nbsp;napětím daly Kamilovi dostatek inspirace pro napsání valné části románu <em>Trapné okamžiky</em>. Tohoto textu si&nbsp;vážil a&nbsp;soudil, že&nbsp;je&nbsp;to&nbsp;nejlepší próza v&nbsp;české literatuře za&nbsp;posledních pět let. Možná že&nbsp;Vrána je&nbsp;technikou mírně lepší, ale Kamil si&nbsp;připadal hlubší. Vrána měl ale v&nbsp;době vydání <em>Trapných okamžiků</em> náklady asi <em>dvacetkrát</em> větší a&nbsp;těšil se&nbsp;nesčetným znechuceným recenzím českého tisku. Konečný soud vynesli čtenáři a&nbsp;recenzentům nezbylo nic jiného než se&nbsp;pohoršit nad úrovní čtenářstva. Čtenářstvo totiž nepochopilo, že&nbsp;román má&nbsp;být podle úvah těchto mudrců v&nbsp;krizi a&nbsp;pokouší se&nbsp;hledat novou identitu. Místo toho různí nedoukové svedení vábničkou líbivosti, chudáci, kteří nikdy v&nbsp;životě nedrželi v&nbsp;ruce Literární noviny nebo TVAR, četli Vránovy opusy s&nbsp;jasným lineárním dějem, rozlišitelnými postavami, povědomými reáliemi a&nbsp;krotkým zlem.</span></p>
          <p class="chunk" data-nb-ref-number="827" data-nb-words="52" data-nb-chars="319"><span class="idea" data-nb-ref-number="826" id="idea826" data-nb-words="52" data-nb-chars="319">Kamilovo literární zlo nebylo krotké. Protože neznal osobně téměř žádné literární kritiky, nevěděl jak taktizovat, aby nebyl označen za&nbsp;kýčaře. Kdyby to&nbsp;věděl, možná by&nbsp;to&nbsp;i&nbsp;udělal, protože toužil po&nbsp;úspěchu. Místo toho se&nbsp;snažil pochopit, kde se&nbsp;správně píší čárky, ale ani po&nbsp;dvou vydaných románech si&nbsp;tím nebyl jist.</span></p>
          <p class="chunk" data-nb-ref-number="828" data-nb-words="105" data-nb-chars="640"><span class="idea" data-nb-ref-number="827" id="idea827" data-nb-words="105" data-nb-chars="640">Byla jen jedna žena, která tušila, oč&nbsp;v&nbsp;jeho knihách běží, totiž Klára. Ženy sice neumějí psát knihy a&nbsp;většinou ani ne&nbsp;knihy číst, aspoň ne&nbsp;číst mužským způsobem, ale Klára se&nbsp;nejvíc přibližovala ideálu přítelkyně, jakou by&nbsp;si&nbsp;mohl mladý spisovatel přát. Jenom kdyby stále nemluvila o&nbsp;„budoucnosti“. A&nbsp;teď ještě o&nbsp;tom Dannym z&nbsp;Kanady, který jí&nbsp;nosí úžasné květiny a&nbsp;zve ji&nbsp;na&nbsp;lodičky. Kamil nechápal, proč taková inteligentní ženská nechápe, že&nbsp;neseriózní floutek, který přijel do&nbsp;Prahy na&nbsp;několik prázdninových týdnů, si&nbsp;tady chce hlavně <em>zapíchat</em> a&nbsp;za tatínkovy peníze chlastat v&nbsp;drahých hospodách, kam tuzemec nechodí, protože na&nbsp;to&nbsp;nemá.</span></p>
          <p class="chunk" data-nb-ref-number="829" data-nb-words="121" data-nb-chars="685"><span class="idea" data-nb-ref-number="828" id="idea828" data-nb-words="121" data-nb-chars="685">Věděl, že&nbsp;by&nbsp;mu&nbsp;stačilo pár slov, aby mohl Kláru zadržet, jenomže nebyl schopen těch pár slov říci. Musel by&nbsp;lhát a&nbsp;lhát nemohl, protože to&nbsp;neuměl, nechtěl a&nbsp;neměl k&nbsp;tomu důvod. Bude rád, když se&nbsp;s&nbsp;Klárou rozejde. Bude trpět tím, že&nbsp;přijde o&nbsp;přítelkyni, kterou má&nbsp;rád. Bude se&nbsp;o&nbsp;ni bát, až&nbsp;bude v&nbsp;rukách toho dementa z&nbsp;Kanady, ale nemohl s&nbsp;ní v&nbsp;ničem pokračovat jenom z&nbsp;charitativních důvodů. Rozumějí si&nbsp;s&nbsp;Klárou, ale nebudou spolu nikdy žít. Sex jim funguje tak, že&nbsp;Kamil už&nbsp;nikdy nemůže najít lepší partnerku, maximálně najde stejně dobrou. Když zkoušel vymyslet, v&nbsp;čem by&nbsp;mohla být jeho nová přítelkyně lepší, nic ho&nbsp;nenapadalo. Kromě fantazií, které se&nbsp;týkaly svedení gymnazistky.</span></p>
          <p class="chunk" data-nb-ref-number="830" data-nb-words="242" data-nb-chars="1532"><span class="idea" data-nb-ref-number="829" id="idea829" data-nb-words="242" data-nb-chars="1532">Rozkoše s&nbsp;neexistující gymnazistkou byly dány její fyzickou a&nbsp;duševní nezralostí. Především by&nbsp;ho&nbsp;vzrušovala ještě ne&nbsp;zcela vyvinutou postavou, figurou odlišnou od&nbsp;postav žen hodlajících vstoupit vbrzku do&nbsp;manželství a&nbsp;rodit děti, taktéž byla vzrušující naivitou, s&nbsp;jakou by&nbsp;dělala všechno, co&nbsp;by&nbsp;po&nbsp;ní&nbsp;v&nbsp;milostných záležitostech chtěl. Byla by&nbsp;stejně rozkošná jako dívenky vyfotografované na&nbsp;dvoustraně časopisu Bravo v&nbsp;rubrice <em>Láska, sex a&nbsp;něžnosti</em>, kterou si&nbsp;Kamil pečlivě (zadarmo) pročítal v&nbsp;supermarketu Julius Meinl, kde měli Bravo vystavené na&nbsp;pultech s&nbsp;jinými časopisy. Nikdy by&nbsp;se&nbsp;nikomu nesvěřil s&nbsp;tím, že&nbsp;si&nbsp;čte sexuální rubriku Brava a&nbsp;klesá tak na&nbsp;úroveň šestnáctiletých učnic. Někdy se&nbsp;téměř prozradil tím, že&nbsp;ve&nbsp;společnosti citoval pro pobavení z&nbsp;údajně autentických dopisů čtenářek ze&nbsp;sloupku <em>Můj první intimní zážitek</em>. Veškeré podezření odvracel pak tím, že&nbsp;své znalosti v&nbsp;oblasti periodik pro mládež označoval za&nbsp;recesi. Bál se&nbsp;také, že&nbsp;u&nbsp;představ podle rubriky v&nbsp;Bravu také zůstane, protože se&nbsp;nepohyboval v&nbsp;kruzích, kde bylo snadné gymnazistku ulovit. Potřeboval se&nbsp;stát tak slavným spisovatelem, aby mu&nbsp;padaly do&nbsp;postýlky samy přitahovány jeho nebetyčnou slávou, jako jsou vábeny malé mušky k&nbsp;zářivému světlu. Jestli to&nbsp;ale s&nbsp;jeho proslulostí půjde dál tak pomalu jako dosud, dočká se&nbsp;první gymnazistky pod svou peřinkou těsně před důchodem, a&nbsp;to ji&nbsp;bude moci už&nbsp;tak nanejvýš před maturitou vysvětlovat českou gramatiku, pokud se&nbsp;ji&nbsp;do&nbsp;té&nbsp;doby naučí, nebo aspoň tu&nbsp;maturitní otázku, jejíž součástí bude on&nbsp;sám.</span></p>
          <p class="chunk" data-nb-ref-number="831" data-nb-words="52" data-nb-chars="310"><span class="idea" data-nb-ref-number="830" id="idea830" data-nb-words="52" data-nb-chars="310">Seděl v&nbsp;bytě kousek od&nbsp;Kačerova a&nbsp;uvažoval, jaké to&nbsp;bude, až&nbsp;přijde o&nbsp;Kláru. Nedovedl si&nbsp;to&nbsp;představit. Nedovedl si&nbsp;ani představit, že&nbsp;by&nbsp;spolu měli chodit ještě příliš dlouho. Pokračoval tedy v&nbsp;psaní knížky, která neměla nic společného ani s&nbsp;jeho životem, ani s&nbsp;životem jiného normálního a&nbsp;skutečného člověka.</span></p>
          <p class="chunk" data-nb-ref-number="832" data-nb-words="22" data-nb-chars="141"><span class="idea" data-nb-ref-number="831" id="idea831" data-nb-words="22" data-nb-chars="141">Zpět do&nbsp;země, která vypadá trochu jako Švýcarsko, ačkoliv to&nbsp;nemusí být Švýcarsko, do&nbsp;sklepa, kde se&nbsp;schyluje k&nbsp;závěrečným okamžikům dramatu.</span></p>
        </section>
        <section>
          <p class="chunk" data-nb-ref-number="833" data-nb-words="115" data-nb-chars="734"><span class="idea" data-nb-ref-number="832" id="idea832" data-nb-words="115" data-nb-chars="734"><em>S&nbsp;téměř nadlidským úsilím se&nbsp;Robertu Mertonovi podařilo pohybem nohou přitočit křeslo, ke&nbsp;kterému byl připoután, k&nbsp;hořící petrolejové svítilně, která byla upevněna v&nbsp;bronzovém zdobeném stojanu v&nbsp;rohu místnosti. Porazil svítilnu na&nbsp;zem a&nbsp;okamžitě ucítil za&nbsp;svými zády horko. Buď se&nbsp;mu&nbsp;podaří přepálit pouta, nebo oba uhoří v&nbsp;plamenech, až&nbsp;se&nbsp;oheň rozšíří přes koberce a&nbsp;záclony po&nbsp;celé místnosti. Také se&nbsp;mohlo stát, že&nbsp;se&nbsp;každou chvíli vrátí profesor Fichte a&nbsp;pomůže oběma odebrat se&nbsp;na&nbsp;onen svět. Krev sira Ratcliffa skončí destilovaná v&nbsp;nádobce s&nbsp;krví ostatních milovníků londýnského neveřejného života a&nbsp;tělo detektiva Mertona dohoří v&nbsp;troskách zámku, nad kterým se&nbsp;bude vznášet Fichteho balon, kterým padouch unikne spravedlnosti.</em></span></p>
          <p class="chunk" data-nb-ref-number="834" data-nb-words="37" data-nb-chars="226"><span class="idea" data-nb-ref-number="833" id="idea833" data-nb-words="37" data-nb-chars="226"><em>„Provazy už&nbsp;začínají doutnat. Potřebuji aspoň dvě až&nbsp;tři minuty, abych byl volný. Obávám se, že&nbsp;Fichte tu&nbsp;může být dřív!“ zasykl Robert. Žár za&nbsp;jeho zády byl již nesnesitelný a&nbsp;místnost se&nbsp;zaplnila zápachem hořícího petroleje.</em></span></p>
          <p class="chunk" data-nb-ref-number="835" data-nb-words="14" data-nb-chars="93"><span class="idea" data-nb-ref-number="834" id="idea834" data-nb-words="14" data-nb-chars="93"><em>„Jestli odsud vyváznu, již nikdy se&nbsp;nedotknu alkoholu ani ženy!“ sliboval mladý sir Ratcliff.</em></span></p>
          <p class="chunk" data-nb-ref-number="836" data-nb-words="32" data-nb-chars="202"><span class="idea" data-nb-ref-number="835" id="idea835" data-nb-words="32" data-nb-chars="202"><em>„Přeháníte,“ odsekl mu&nbsp;Robert, který si&nbsp;nepotrpěl na&nbsp;zbytečné řeči a&nbsp;plané sliby. „Ženy a&nbsp;alkoholu se&nbsp;nedotknete tehdy, pokud odsud co&nbsp;nejrychleji nezmizíme. Až&nbsp;budeme venku, tak si&nbsp;dělejte, co&nbsp;chcete.“</em></span></p>
          <p class="chunk" data-nb-ref-number="837" data-nb-words="26" data-nb-chars="163"><span class="idea" data-nb-ref-number="836" id="idea836" data-nb-words="26" data-nb-chars="163"><em>Právě v&nbsp;okamžiku, kdy za&nbsp;dveřmi zaslechli kroky, rozerval Robert ohořelá pouta na&nbsp;rukou, bleskově si&nbsp;osvobodil svázané nohy a&nbsp;vyskočil z&nbsp;křesla. Dveře se&nbsp;otevřely.</em></span></p>
        </section>
        <section>
          <p class="chunk" data-nb-ref-number="838" data-nb-words="91" data-nb-chars="612"><span class="idea" data-nb-ref-number="837" id="idea837" data-nb-words="91" data-nb-chars="612">Nevědomí je&nbsp;netvor. Jako je&nbsp;ekonomika řízena neviditelnou rukou trhu, je&nbsp;náš život vystaven působení neviditelné nohy, kterou nám hlubinné vrstvy osobnosti nastaví v&nbsp;nejméně vhodných okamžicích. Je&nbsp;to&nbsp;nevědomí, kdo nám vnucuje přeřeknutí, nabízí nám neskutečné erotické sny, v&nbsp;jiných snech nás nechává zabíjet otce a&nbsp;padat s&nbsp;letadlem, svést ženu šéfa či&nbsp;vrůst nohama do&nbsp;země a&nbsp;strnout před vražedným pronásledovatelem. Kamilovo nevědomí především soudilo, že&nbsp;ženy jsou příliš krásné a&nbsp;on příliš ošklivý, ostatní muže představilo jako velké, silné a&nbsp;oplývající samčími přednostmi, zatímco on&nbsp;je&nbsp;pouhý intelektuál.</span></p>
          <p class="chunk" data-nb-ref-number="839" data-nb-words="108" data-nb-chars="697"><span class="idea" data-nb-ref-number="838" id="idea838" data-nb-words="108" data-nb-chars="697">Po&nbsp;četbě psychoanalytické literatury začal Kamil sledovat, jak se&nbsp;ho&nbsp;nevědomí pokouší dostat jako temný bratr, který ho&nbsp;svádí z&nbsp;pravé cesty racionalizací, spiritualizací, verbalizací a&nbsp;vytěsněním problémů. Psychoanalytik by&nbsp;Kamila možná poučil, že&nbsp;jedním z&nbsp;největších podrazů ze&nbsp;strany nevědomí může být ponoukání k&nbsp;četbě psy­choanalytických knih, protože když si&nbsp;přečteme, jak se&nbsp;věci jmenují, máme dojem, že&nbsp;jsme je&nbsp;již zvládli, zatímco ony bují a&nbsp;kují pikle proti lidskému štěstí. To&nbsp;všechno si&nbsp;spisovatel připomínal, když rozebíral blížící se&nbsp;rozchod s&nbsp;Klárou. Kamilovi bylo jasné, že&nbsp;k&nbsp;rozchodu jednou dojde. Byl by&nbsp;rád, aby k&nbsp;němu došlo s&nbsp;co nejmenšími následky pro obě vzdalující se&nbsp;strany.</span></p>
          <p class="chunk" data-nb-ref-number="840" data-nb-words="248" data-nb-chars="1408"><span class="idea" data-nb-ref-number="839" id="idea839" data-nb-words="248" data-nb-chars="1408">„Nemysli si,“ pravila kdysi Klára, „že až&nbsp;se&nbsp;jednou budeme rozcházet, že&nbsp;budu příjemná a&nbsp;budu ti&nbsp;to&nbsp;usnadňovat.“ Věděl moc dobře, že&nbsp;nic takového jeho přítelkyně dělat nebude. Proto konec oddaloval, jak jen se&nbsp;dalo. Dokonce i&nbsp;když došlo mezi nimi před několika měsíci k&nbsp;jakémusi konfliktu, při kterém na&nbsp;něj v&nbsp;noci syčela: „Jsi zlý a&nbsp;nezasloužíš si&nbsp;nic jiného než utrpení,“ či&nbsp;něco takového, smířili se&nbsp;během jedné hodiny a&nbsp;hned se&nbsp;vášnivě milovali. Nedokázal ji&nbsp;od&nbsp;sebe odehnat, protože se&nbsp;mu&nbsp;líbilo, jak mluví, jak se&nbsp;směje, jak jí&nbsp;to&nbsp;rychle myslí. Obdivoval ji&nbsp;při milování, protože na&nbsp;ní&nbsp;bylo znát, že&nbsp;z&nbsp;toho má&nbsp;radost a&nbsp;že je&nbsp;stvořena pro milostný akt. V&nbsp;brožurce o&nbsp;sexu pro dospívající se&nbsp;kdysi dověděl, že&nbsp;žena nemá být při sexu redukována na&nbsp;pouhý objekt, ale že&nbsp;žena má&nbsp;také osobnost. Klára osobnost nepochybně měla, ale Kamil si&nbsp;myslel, že&nbsp;říci o&nbsp;ženě, že&nbsp;je&nbsp;skvělý erotický objekt, je&nbsp;vlastně chvála. Být vzdělaná nebo hodná je&nbsp;totiž výsledek osobního úsilí, zatímco krása a&nbsp;erotická přitažlivost je&nbsp;do&nbsp;značné míry dar shůry, který buď je, nebo není. (Něco jako je&nbsp;v&nbsp;náboženství milost.) Když není, dá&nbsp;se&nbsp;s&nbsp;tím málo dělat. Normální žena, kdyby si&nbsp;měla vybrat, jestli chce být mladá a&nbsp;hezká, nebo stará a&nbsp;ošklivá, chtěla by&nbsp;být mladá a&nbsp;hezká. Dokonce i&nbsp;kdyby se&nbsp;zeptali autorky bestseleru <em>Konečně přes čtyřicet</em>, co&nbsp;by&nbsp;si&nbsp;vybrala, musela by&nbsp;říci totéž. Leda by&nbsp;to&nbsp;byla masochistka postrádající vkus.</span></p>
          <p class="chunk" data-nb-ref-number="841" data-nb-words="46" data-nb-chars="280"><span class="idea" data-nb-ref-number="840" id="idea840" data-nb-words="46" data-nb-chars="280">Kamil se&nbsp;čtyřicítky bál a&nbsp;v&nbsp;rámci autoterapie si&nbsp;to&nbsp;přiznával: „Bojím se&nbsp;smrti. Bojím se&nbsp;stáří. Štítím se&nbsp;představy, že&nbsp;budu jednou důchodce,“ říkal si&nbsp;do&nbsp;zrcadla, aby se&nbsp;ujistil, že&nbsp;nic nepotlačuje. Pak ještě přidával další sentence, jako by&nbsp;to&nbsp;byly mantry duchovního povznesení:</span></p>
          <p class="chunk" data-nb-ref-number="842" data-nb-words="3" data-nb-chars="19"><span class="idea" data-nb-ref-number="841" id="idea841" data-nb-words="3" data-nb-chars="19">Bojím se&nbsp;impotence.</span></p>
          <p class="chunk" data-nb-ref-number="843" data-nb-words="5" data-nb-chars="29"><span class="idea" data-nb-ref-number="842" id="idea842" data-nb-words="5" data-nb-chars="29">Bojím se&nbsp;těla stárnoucí ženy.</span></p>
          <p class="chunk" data-nb-ref-number="844" data-nb-words="4" data-nb-chars="24"><span class="idea" data-nb-ref-number="843" id="idea843" data-nb-words="4" data-nb-chars="24">Bojím se&nbsp;rakoviny střev.</span></p>
          <p class="chunk" data-nb-ref-number="845" data-nb-words="3" data-nb-chars="18"><span class="idea" data-nb-ref-number="844" id="idea844" data-nb-words="3" data-nb-chars="18">Bojím se&nbsp;leukemie.</span></p>
          <p class="chunk" data-nb-ref-number="846" data-nb-words="3" data-nb-chars="26"><span class="idea" data-nb-ref-number="845" id="idea845" data-nb-words="3" data-nb-chars="26">Bojím se&nbsp;maniodepresivity.</span></p>
          <p class="chunk" data-nb-ref-number="847" data-nb-words="7" data-nb-chars="40"><span class="idea" data-nb-ref-number="846" id="idea846" data-nb-words="7" data-nb-chars="40">Bojím se&nbsp;berního úřadu, policie a&nbsp;soudů.</span></p>
          <p class="chunk" data-nb-ref-number="848" data-nb-words="6" data-nb-chars="38"><span class="idea" data-nb-ref-number="847" id="idea847" data-nb-words="6" data-nb-chars="38">Bojím se&nbsp;skinhedů, cikánů a&nbsp;Ukrajinců.</span></p>
          <p class="chunk" data-nb-ref-number="849" data-nb-words="9" data-nb-chars="64"><span class="idea" data-nb-ref-number="848" id="idea848" data-nb-words="9" data-nb-chars="64">Bojím se&nbsp;samoty, manželství, výchovy dětí a&nbsp;literárních kritiků.</span></p>
          <p class="chunk" data-nb-ref-number="850" data-nb-words="4" data-nb-chars="21"><span class="idea" data-nb-ref-number="849" id="idea849" data-nb-words="4" data-nb-chars="21">Bojím se&nbsp;skoro všeho.</span></p>
          <p class="chunk" data-nb-ref-number="851" data-nb-words="80" data-nb-chars="489"><span class="idea" data-nb-ref-number="850" id="idea850" data-nb-words="80" data-nb-chars="489">Pak ho&nbsp;napadalo, jestli je&nbsp;to&nbsp;nejvhodnější forma terapie, když se&nbsp;potom cítí o&nbsp;něco hůře, než když nevěděl&nbsp;– nebo neřekl nahlas&nbsp;– jaké hrůzy na&nbsp;něho mohou čekat a&nbsp;podle počtu pravděpodobnosti některé jistě čekají. Nemoce a&nbsp;tělo stárnoucí ženy stály na&nbsp;předních místech. Dovedl si&nbsp;ještě představit, že&nbsp;některá žena si&nbsp;pod vlivem útěšného bestseleru řekne: „Konečně přes čtyřicet.“ Nedovedl si&nbsp;ale vybavit jediného manžela, který by&nbsp;zajásal nad tím, že&nbsp;věk jeho partnerky již začíná čtyřkou.</span></p>
          <p class="chunk" data-nb-ref-number="852" data-nb-words="9" data-nb-chars="49"><span class="idea" data-nb-ref-number="851" id="idea851" data-nb-words="9" data-nb-chars="49">Zkoušel to&nbsp;i&nbsp;pozitivně, ale znělo to&nbsp;jaksi divně.</span></p>
          <p class="chunk" data-nb-ref-number="853" data-nb-words="2" data-nb-chars="18"><span class="idea" data-nb-ref-number="852" id="idea852" data-nb-words="2" data-nb-chars="18">Jsem inteligentní.</span></p>
          <p class="chunk" data-nb-ref-number="854" data-nb-words="2" data-nb-chars="11"><span class="idea" data-nb-ref-number="853" id="idea853" data-nb-words="2" data-nb-chars="11">Jsem mladý.</span></p>
          <p class="chunk" data-nb-ref-number="855" data-nb-words="2" data-nb-chars="18"><span class="idea" data-nb-ref-number="854" id="idea854" data-nb-words="2" data-nb-chars="18">Jsem perspektivní.</span></p>
          <p class="chunk" data-nb-ref-number="856" data-nb-words="2" data-nb-chars="16"><span class="idea" data-nb-ref-number="855" id="idea855" data-nb-words="2" data-nb-chars="16">Jsem spisovatel.</span></p>
          <p class="chunk" data-nb-ref-number="857" data-nb-words="7" data-nb-chars="37"><span class="idea" data-nb-ref-number="856" id="idea856" data-nb-words="7" data-nb-chars="37">Pak toho nechal. Nebylo to&nbsp;nějak ono.</span></p>
          <p class="chunk" data-nb-ref-number="858" data-nb-words="47" data-nb-chars="287"><span class="idea" data-nb-ref-number="857" id="idea857" data-nb-words="47" data-nb-chars="287">„Představ si,“ sděloval nadějnému kritikovi, „co píše Jung. V&nbsp;druhé půli života prý se&nbsp;role začínají obracet a&nbsp;muži se&nbsp;podobají ženám a&nbsp;ženy mužům. Ženská postava zhrubne, a&nbsp;dokonce se&nbsp;pod nosem objevuje náznak kníru. Muži se&nbsp;zaoblují a&nbsp;získávají rysy podobné ženským.“ Otřásl se&nbsp;hrůzou.</span></p>
          <p class="chunk" data-nb-ref-number="859" data-nb-words="19" data-nb-chars="130"><span class="idea" data-nb-ref-number="858" id="idea858" data-nb-words="19" data-nb-chars="130">„Tak je&nbsp;to&nbsp;v&nbsp;lidské přirozenosti,“ mínil kritik, který jako všichni konzervativci věřil v&nbsp;lidskou přirozenost a&nbsp;genetické danosti.</span></p>
          <p class="chunk" data-nb-ref-number="860" data-nb-words="8" data-nb-chars="58"><span class="idea" data-nb-ref-number="859" id="idea859" data-nb-words="8" data-nb-chars="58">„Jenomže v&nbsp;lidské přirozenosti je&nbsp;také mírná promiskuita.“</span></p>
          <p class="chunk" data-nb-ref-number="861" data-nb-words="16" data-nb-chars="132"><span class="idea" data-nb-ref-number="860" id="idea860" data-nb-words="16" data-nb-chars="132">„Možná biologicky. Zachování společenského řádu si&nbsp;ale vyžaduje společenské korekce, které pohlavnímu pudu vymezí příslušnou dráhu.“</span></p>
          <p class="chunk" data-nb-ref-number="862" data-nb-words="11" data-nb-chars="61"><span class="idea" data-nb-ref-number="861" id="idea861" data-nb-words="11" data-nb-chars="61">„Ta dráha tak jako tak skončí v&nbsp;hrobě,“ zoufal si&nbsp;spisovatel.</span></p>
          <p class="chunk" data-nb-ref-number="863" data-nb-words="14" data-nb-chars="94"><span class="idea" data-nb-ref-number="862" id="idea862" data-nb-words="14" data-nb-chars="94">„Proto je&nbsp;škoda, že&nbsp;vymizelo ‚ars moriendi‘, kterým se&nbsp;lidé připravovali na&nbsp;poslední hodinku.“</span></p>
          <p class="chunk" data-nb-ref-number="864" data-nb-words="29" data-nb-chars="180"><span class="idea" data-nb-ref-number="863" id="idea863" data-nb-words="29" data-nb-chars="180">Kamila to&nbsp;neuspokojilo. Když měl vedle sebe nahou Kláru, někdy ho&nbsp;napadalo, jak by&nbsp;se&nbsp;vyvíjely milostné vztahy, kdyby muži byli schopni nahlédnout podobu své milenky za&nbsp;dvacet let.</span></p>
          <p class="chunk" data-nb-ref-number="865" data-nb-words="19" data-nb-chars="115"><span class="idea" data-nb-ref-number="864" id="idea864" data-nb-words="19" data-nb-chars="115">„Ty zase na&nbsp;něco nepříjemného myslíš,“ říkávala mu&nbsp;Klára, která mnohé vytušila, ale nemohla přesně vědět, o&nbsp;co jde.</span></p>
          <p class="chunk" data-nb-ref-number="866" data-nb-words="19" data-nb-chars="118"><span class="idea" data-nb-ref-number="865" id="idea865" data-nb-words="19" data-nb-chars="118">„Ne, nic,“ konejšil ji&nbsp;a&nbsp;pozoroval její stehna a&nbsp;boky. Jak dlouho vydrží žena mladá? Do&nbsp;pětatřiceti? Do&nbsp;pětačtyřiceti?</span></p>
          <p class="chunk" data-nb-ref-number="867" data-nb-words="15" data-nb-chars="108"><span class="idea" data-nb-ref-number="866" id="idea866" data-nb-words="15" data-nb-chars="108">„Když ti&nbsp;bylo patnáct, taky jsi nedovedl ocenit přitažlivost třicetiletých žen,“ konejšil ho&nbsp;nadějný kritik.</span></p>
          <p class="chunk" data-nb-ref-number="868" data-nb-words="17" data-nb-chars="96"><span class="idea" data-nb-ref-number="867" id="idea867" data-nb-words="17" data-nb-chars="96">„Byly taky dvakrát starší než já. Když je&nbsp;mi&nbsp;mírně přes třicet, kolik je&nbsp;dvakrát starším ženám?“</span></p>
          <p class="chunk" data-nb-ref-number="869" data-nb-words="14" data-nb-chars="84"><span class="idea" data-nb-ref-number="868" id="idea868" data-nb-words="14" data-nb-chars="84">„Nikdo tě&nbsp;nenutí, aby sis nějakou takovou pořizoval. Máš k&nbsp;dispozici o&nbsp;něco mladší.“</span></p>
          <p class="chunk" data-nb-ref-number="870" data-nb-words="7" data-nb-chars="50"><span class="idea" data-nb-ref-number="869" id="idea869" data-nb-words="7" data-nb-chars="50">„Ale zestárnou,“ trval umíněně na&nbsp;svém spisovatel.</span></p>
          <p class="chunk" data-nb-ref-number="871" data-nb-words="23" data-nb-chars="130"><span class="idea" data-nb-ref-number="870" id="idea870" data-nb-words="23" data-nb-chars="130">„Jenomže pak už&nbsp;je&nbsp;budeš mít na&nbsp;vaření dietních polévek a&nbsp;jejich hlavní funkcí v&nbsp;posteli bude dávat ti&nbsp;pod peřinu ohřívací láhev.“</span></p>
          <p class="chunk" data-nb-ref-number="872" data-nb-words="4" data-nb-chars="29"><span class="idea" data-nb-ref-number="871" id="idea871" data-nb-words="4" data-nb-chars="29">„Nechci! Nechci tak skončit!“</span></p>
          <p class="chunk" data-nb-ref-number="873" data-nb-words="17" data-nb-chars="91"><span class="idea" data-nb-ref-number="872" id="idea872" data-nb-words="17" data-nb-chars="91">„Přece nebudeš popírat biologické zákony. Ty&nbsp;si&nbsp;z&nbsp;nich chceš vzít jenom to, co&nbsp;se&nbsp;ti&nbsp;líbí.“</span></p>
          <p class="chunk" data-nb-ref-number="874" data-nb-words="16" data-nb-chars="91"><span class="idea" data-nb-ref-number="873" id="idea873" data-nb-words="16" data-nb-chars="91">„Kdybych si&nbsp;mohl vybrat, nechtěl bych nic. Nemůžu za&nbsp;to, že&nbsp;na&nbsp;tomhle světě musím strašit.“</span></p>
          <p class="chunk" data-nb-ref-number="875" data-nb-words="21" data-nb-chars="126"><span class="idea" data-nb-ref-number="874" id="idea874" data-nb-words="21" data-nb-chars="126">„Vzhledem k&nbsp;svému pozitivismu z&nbsp;toho nemáš koho obvinit. Kdybys měl v&nbsp;sobě aspoň stopy náboženství, mohl by&nbsp;ses třeba rouhat.“</span></p>
          <p class="chunk" data-nb-ref-number="876" data-nb-words="19" data-nb-chars="114"><span class="idea" data-nb-ref-number="875" id="idea875" data-nb-words="19" data-nb-chars="114">„Pak bych musel ke&nbsp;zpovědi. A&nbsp;bál bych se&nbsp;pekla. Z&nbsp;bláta do&nbsp;louže. Nejlepším náboženstvím jsou orgiastické kulty.“</span></p>
          <p class="chunk" data-nb-ref-number="877" data-nb-words="4" data-nb-chars="19"><span class="idea" data-nb-ref-number="876" id="idea876" data-nb-words="4" data-nb-chars="19">„Tak se&nbsp;jim věnuj.“</span></p>
          <p class="chunk" data-nb-ref-number="878" data-nb-words="11" data-nb-chars="84"><span class="idea" data-nb-ref-number="877" id="idea877" data-nb-words="11" data-nb-chars="84">„Nejsou u&nbsp;nás zaneseny do&nbsp;seznamu registrovaných církví a&nbsp;náboženských společností.“</span></p>
          <p class="chunk" data-nb-ref-number="879" data-nb-words="16" data-nb-chars="108"><span class="idea" data-nb-ref-number="878" id="idea878" data-nb-words="16" data-nb-chars="108">„Působí tu&nbsp;prý <em>Rodina lásky</em>. Krásné charismatické křesťanky získávají jinochy pro Ježíše tím, že&nbsp;je&nbsp;milují.“</span></p>
          <p class="chunk" data-nb-ref-number="880" data-nb-words="2" data-nb-chars="21"><span class="idea" data-nb-ref-number="879" id="idea879" data-nb-words="2" data-nb-chars="21">„Křesťanskou láskou?“</span></p>
          <p class="chunk" data-nb-ref-number="881" data-nb-words="17" data-nb-chars="116"><span class="idea" data-nb-ref-number="880" id="idea880" data-nb-words="17" data-nb-chars="116">„Fyzickou křesťanskou láskou. Ale musím tě&nbsp;zklamat. Nemám na&nbsp;ten spolek žádný kontakt. Drž se&nbsp;tradičních institucí.“</span></p>
          <p class="chunk" data-nb-ref-number="882" data-nb-words="4" data-nb-chars="26"><span class="idea" data-nb-ref-number="881" id="idea881" data-nb-words="4" data-nb-chars="26">„Pak nezestárnu a&nbsp;neumřu?“</span></p>
          <p class="chunk" data-nb-ref-number="883" data-nb-words="9" data-nb-chars="57"><span class="idea" data-nb-ref-number="882" id="idea882" data-nb-words="9" data-nb-chars="57">„Zestárneš a&nbsp;umřeš. Ale budeš pohřben do&nbsp;posvěcené půdy.“</span></p>
          <p class="chunk" data-nb-ref-number="884" data-nb-words="6" data-nb-chars="34"><span class="idea" data-nb-ref-number="883" id="idea883" data-nb-words="6" data-nb-chars="34">„Klidně mě&nbsp;můžou pohodit u&nbsp;cesty.“</span></p>
          <p class="chunk" data-nb-ref-number="885" data-nb-words="4" data-nb-chars="25"><span class="idea" data-nb-ref-number="884" id="idea884" data-nb-words="4" data-nb-chars="25">„To by&nbsp;nebylo estetické.“</span></p>
          <p class="chunk" data-nb-ref-number="886" data-nb-words="24" data-nb-chars="143"><span class="idea" data-nb-ref-number="885" id="idea885" data-nb-words="24" data-nb-chars="143">Nadějný literární kritik byl estét a&nbsp;římský katolík, zatímco Kamil byl barbar a&nbsp;pohan. Právě proto se&nbsp;tak dobře doplňovali a&nbsp;nenudili se&nbsp;spolu.</span></p>
          <p class="chunk" data-nb-ref-number="887" data-nb-words="145" data-nb-chars="895"><span class="idea" data-nb-ref-number="886" id="idea886" data-nb-words="145" data-nb-chars="895">„Nevědomí je&nbsp;netvor,“ opakoval si&nbsp;Kamil. Věděl však, že&nbsp;stejným netvorem je&nbsp;též vědomí. Jeho vědomí mu&nbsp;připomínalo, že&nbsp;přijde den, kdy nebude moci do&nbsp;postýlky lákat dvacetileté přítelkyně, protože ony nebudou chtít, a&nbsp;i kdyby se&nbsp;mu&nbsp;to&nbsp;povedlo, nebude tam moci v&nbsp;ničem kloudném pokračovat. Klářino nevědomí vyrábělo obrazy démonů a&nbsp;mužů s&nbsp;noži, což se&nbsp;dalo zvládnout, ale její vědomí jí&nbsp;připomínalo, že&nbsp;je&nbsp;jí&nbsp;třiadvacet. Jako socioložka věděla, že&nbsp;křivka znázorňující počet nezadaných inteligentních mužů ve&nbsp;společnosti od&nbsp;určitého bodu na&nbsp;časové biografické lince strmě klesá. Má&nbsp;asi dva až&nbsp;tři roky na&nbsp;to, aby sehnala toho pravého. Bude-li potřebovat před svatbou známost trvající dva roky, má&nbsp;k&nbsp;dispozici už&nbsp;jenom jeden pokus. Pak má&nbsp;asi čtyři roky na&nbsp;to, aby si&nbsp;sehnala práci a&nbsp;porodila první dítě. Nestihne-li to, její problémy porostou stejně strmě, jako strmě klesá křivka nezadaných mužů.</span></p>
          <p class="chunk" data-nb-ref-number="888" data-nb-words="9" data-nb-chars="50"><span class="idea" data-nb-ref-number="887" id="idea887" data-nb-words="9" data-nb-chars="50">„Jsem šťastný, že&nbsp;jsem muž,“ říkal si&nbsp;často Kamil.</span></p>
          <p class="chunk" data-nb-ref-number="889" data-nb-words="5" data-nb-chars="28"><span class="idea" data-nb-ref-number="888" id="idea888" data-nb-words="5" data-nb-chars="28">„Jsem šťastný, že&nbsp;jsem muž.“</span></p>
          <p class="chunk" data-nb-ref-number="890" data-nb-words="5" data-nb-chars="28"><span class="idea" data-nb-ref-number="889" id="idea889" data-nb-words="5" data-nb-chars="28">„Jsem šťastný, že&nbsp;jsem muž.“</span></p>
          <p class="chunk" data-nb-ref-number="891" data-nb-words="5" data-nb-chars="28"><span class="idea" data-nb-ref-number="890" id="idea890" data-nb-words="5" data-nb-chars="28">„Jsem šťastný, že&nbsp;jsem muž.“</span></p>
          <p class="chunk" data-nb-ref-number="892" data-nb-words="5" data-nb-chars="28"><span class="idea" data-nb-ref-number="891" id="idea891" data-nb-words="5" data-nb-chars="28">„Jsem šťastný, že&nbsp;jsem muž.“</span></p>
          <p class="chunk" data-nb-ref-number="893" data-nb-words="5" data-nb-chars="28"><span class="idea" data-nb-ref-number="892" id="idea892" data-nb-words="5" data-nb-chars="28">„Jsem šťastný, že&nbsp;jsem muž.“</span></p>
          <p class="chunk" data-nb-ref-number="894" data-nb-words="18" data-nb-chars="118"><span class="idea" data-nb-ref-number="893" id="idea893" data-nb-words="18" data-nb-chars="118">Byl skutečně šťastný, že&nbsp;není žena, protože tím se&nbsp;aspoň dočasně mnoho věcí zjednodušovalo. Ženy to&nbsp;nemají jednoduché.</span></p>
          <p class="chunk" data-nb-ref-number="895" data-nb-words="89" data-nb-chars="588"><span class="idea" data-nb-ref-number="894" id="idea894" data-nb-words="89" data-nb-chars="588">Kamil byl sice narcistní, egoistický, nevyzrálý atd. jedinec, ale tohle všechno věděl stejně dobře jako Klára. S&nbsp;tím rozdílem, že&nbsp;v&nbsp;popisu jeho role bylo nutné se&nbsp;podle toho zařídit a&nbsp;vyvíjet iniciativu. Iniciativa znamenala v&nbsp;tomto případě odehnat slídícího kanadského floutka Dannyho a&nbsp;přislíbit Kláře svatbu. Přesně to&nbsp;poslední učinit nehodlal, takže byl nucen místo Dannyho odhánět milou a&nbsp;hezkou přítelkyni. Sobecky, protože hájil svou svobodu a&nbsp;dosavadní životní styl, nesobecky, protože nechtěl komplikovat život dívce, které přál všechno nejlepší a&nbsp;dal by&nbsp;jí&nbsp;všechno&nbsp;– kromě sebe.</span></p>
          <p class="chunk" data-nb-ref-number="896" data-nb-words="6" data-nb-chars="25"><span class="idea" data-nb-ref-number="895" id="idea895" data-nb-words="6" data-nb-chars="25">Zpět do&nbsp;země&nbsp;– však víte.</span></p>
        </section>
        <section>
          <p class="chunk" data-nb-ref-number="897" data-nb-words="29" data-nb-chars="174"><span class="idea" data-nb-ref-number="896" id="idea896" data-nb-words="29" data-nb-chars="174"><em>Robert popadl do&nbsp;rukou stříbrný revolver, který stále ještě ležel na&nbsp;zemi a&nbsp;zamířil na&nbsp;dveře. Ty&nbsp;se&nbsp;pomalu otevřely. Místo profesora Fichteho se&nbsp;v&nbsp;nich objevil děkan Fischer.</em></span></p>
          <p class="chunk" data-nb-ref-number="898" data-nb-words="43" data-nb-chars="267"><span class="idea" data-nb-ref-number="897" id="idea897" data-nb-words="43" data-nb-chars="267"><em>„Šetřete náboje,“ zašeptal důrazně nečekaný návštěvník. „V&nbsp;tomto domě je&nbsp;nejméně dvacet čínských služebníků, kteří jsou vycvičeni v&nbsp;bojových uměních a&nbsp;zacházení s&nbsp;bodnými a&nbsp;palnými zbraněmi. Máme jen šest nábojů a&nbsp;to není mnoho. Je&nbsp;škoda ztratit i&nbsp;jen jediný z&nbsp;nich.“</em></span></p>
          <p class="chunk" data-nb-ref-number="899" data-nb-words="20" data-nb-chars="145"><span class="idea" data-nb-ref-number="898" id="idea898" data-nb-words="20" data-nb-chars="145"><em>Detektiv se&nbsp;ihned vzpamatoval, rozhodně rychleji než sir Ratcliff, kterého nyní společně osvobodili několika pohyby ostrým nožem ze&nbsp;sevření pout.</em></span></p>
          <p class="chunk" data-nb-ref-number="900" data-nb-words="52" data-nb-chars="310"><span class="idea" data-nb-ref-number="899" id="idea899" data-nb-words="52" data-nb-chars="310"><em>„Rychle pryč!“ nabádal je&nbsp;děkan. „Tady už&nbsp;není komu pomoci, jestli se&nbsp;nemýlím. Když jste se&nbsp;dlouho nevracel, vydal jsem se&nbsp;chodbou za&nbsp;vámi. Bohužel bylo přerušeno telefonní spojení na&nbsp;policejní stanici. Snad to&nbsp;byla porucha, možná i&nbsp;rafinovaný zločin. Nikdo o&nbsp;nás tedy neví a&nbsp;jsme odkázáni jenom sami na&nbsp;sebe.“</em></span></p>
          <p class="chunk" data-nb-ref-number="901" data-nb-words="4" data-nb-chars="21"><span class="idea" data-nb-ref-number="900" id="idea900" data-nb-words="4" data-nb-chars="21"><em>„Jak jste nás našel?“</em></span></p>
          <p class="chunk" data-nb-ref-number="902" data-nb-words="32" data-nb-chars="199"><span class="idea" data-nb-ref-number="901" id="idea901" data-nb-words="32" data-nb-chars="199"><em>„Měl jsem štěstí. Podle toho, co&nbsp;jsem si&nbsp;pamatoval z&nbsp;mapy, byly nejvhodnější prostory pro laboratoře v&nbsp;tomto patře. Právě ve&nbsp;chvíli, kdy jsem nevěděl, kam jít, ucítil jsem zápach hořícího petroleje.“</em></span></p>
          <p class="chunk" data-nb-ref-number="903" data-nb-words="21" data-nb-chars="125"><span class="idea" data-nb-ref-number="902" id="idea902" data-nb-words="21" data-nb-chars="125"><em>I&nbsp;když se&nbsp;všichni tři snažili projít chodbou co&nbsp;nejtišeji, přesto se&nbsp;Robert zeptal: „Jak jste unikl všem nástrahám v&nbsp;tunelu?“</em></span></p>
          <p class="chunk" data-nb-ref-number="904" data-nb-words="13" data-nb-chars="82"><span class="idea" data-nb-ref-number="903" id="idea903" data-nb-words="13" data-nb-chars="82"><em>„Nejsem dnešní, milý synu. Člověk jako já&nbsp;je&nbsp;zvyklý celý život odkrývat nástrahy.“</em></span></p>
          <p class="chunk" data-nb-ref-number="905" data-nb-words="29" data-nb-chars="194"><span class="idea" data-nb-ref-number="904" id="idea904" data-nb-words="29" data-nb-chars="194"><em>Když vycházeli z&nbsp;místnosti, spatřil sir Ratcliff náhle u&nbsp;dveří velkou polici, na&nbsp;které bylo šest skleněných nádob, v&nbsp;nichž mohlo oko užaslého pozorovatele spatřit šest naložených lidských mozků.</em></span></p>
          <p class="chunk" data-nb-ref-number="906" data-nb-words="19" data-nb-chars="139"><span class="idea" data-nb-ref-number="905" id="idea905" data-nb-words="19" data-nb-chars="139"><em>„Jaký smutný konec mých přátel,“ zalkal náhle anglický gentleman. „Tento mozek patřil jistě nebohému Dannymu,“ ukázal na&nbsp;poslední sklenici.</em></span></p>
          <p class="chunk" data-nb-ref-number="907" data-nb-words="19" data-nb-chars="118"><span class="idea" data-nb-ref-number="906" id="idea906" data-nb-words="19" data-nb-chars="118"><em>„Ten nejmenší?“ otázal se&nbsp;Robert. Pak se&nbsp;za&nbsp;svůj výrok trochu zastyděl. „Omlouvám se,“ pravil. „Tak jsem to&nbsp;nemyslel.“</em></span></p>
          <p class="chunk" data-nb-ref-number="908" data-nb-words="27" data-nb-chars="143"><span class="idea" data-nb-ref-number="907" id="idea907" data-nb-words="27" data-nb-chars="143"><em>„To nic, to&nbsp;nic. Už&nbsp;je&nbsp;mu&nbsp;to&nbsp;stejně jedno. A&nbsp;když uvážíme, že&nbsp;musel vážit cestu z&nbsp;kanadských kolonií až&nbsp;sem, aby došel takového závěru života!“</em></span></p>
          <p class="chunk" data-nb-ref-number="909" data-nb-words="24" data-nb-chars="135"><span class="idea" data-nb-ref-number="908" id="idea908" data-nb-words="24" data-nb-chars="135"><em>„Prach jsi a&nbsp;v&nbsp;prach se&nbsp;obrátíš,“ řekl děkan. „Jestli si&nbsp;však nepospíšíme, staneme se&nbsp;prachem dříve, než je&nbsp;v&nbsp;našem mužném věku nutno.“</em></span></p>
          <p class="chunk" data-nb-ref-number="910" data-nb-words="4" data-nb-chars="28"><span class="idea" data-nb-ref-number="909" id="idea909" data-nb-words="4" data-nb-chars="28"><em>Vyběhli potichu z&nbsp;místnosti.</em></span></p>
        </section>
        <section>
          <p class="chunk" data-nb-ref-number="911" data-nb-words="13" data-nb-chars="105"><span class="idea" data-nb-ref-number="910" id="idea910" data-nb-words="13" data-nb-chars="105">Seděli spolu u&nbsp;malého stolku stravovacího zařízení McDonald’s. Klára vypadala zničeně, Kamil rezignovaně.</span></p>
          <p class="chunk" data-nb-ref-number="912" data-nb-words="14" data-nb-chars="73"><span class="idea" data-nb-ref-number="911" id="idea911" data-nb-words="14" data-nb-chars="73">„Je to&nbsp;na&nbsp;tobě. Stačilo by, kdybys řekl jediné slovo, a&nbsp;zůstanu s&nbsp;tebou.“</span></p>
          <p class="chunk" data-nb-ref-number="913" data-nb-words="36" data-nb-chars="184"><span class="idea" data-nb-ref-number="912" id="idea912" data-nb-words="36" data-nb-chars="184">Nic na&nbsp;to&nbsp;neříkal. Věděl, že&nbsp;přišel ten okamžik, na&nbsp;kterém záleží jejich další osud. Znělo to&nbsp;trochu pateticky, ale bylo to&nbsp;tak. Mohl si&nbsp;ji&nbsp;vzít. Mohl se&nbsp;s&nbsp;ní rozejít. Rozejde se&nbsp;s&nbsp;ní.</span></p>
          <p class="chunk" data-nb-ref-number="914" data-nb-words="86" data-nb-chars="523"><span class="idea" data-nb-ref-number="913" id="idea913" data-nb-words="86" data-nb-chars="523">„Rozejdeme se. Tohle nemá cenu.“ Potom řekl ještě několik dalších vět, které se&nbsp;obvykle v&nbsp;takových situacích říkávají. Ona řekla také několik takových vět. Kamil sledoval, co&nbsp;říkají, aby to&nbsp;jednou mohl použít při svém psaní. Nebyl hyena, smutek prožíval doopravdy, ale byl zvyklý se&nbsp;tak na&nbsp;svět dívat. Kromě truchlení museli také vyřešit, jaké věci a&nbsp;kdy si&nbsp;je&nbsp;vrátí. Rozcházeli se&nbsp;v&nbsp;dobrém, což naznačovalo, že&nbsp;tentokrát je&nbsp;to&nbsp;doopravdy. Spisovatel cítil, že&nbsp;je&nbsp;kýmsi vystřídán a&nbsp;lhal by, kdyby popíral pocit mírné nevole.</span></p>
          <p class="chunk" data-nb-ref-number="915" data-nb-words="9" data-nb-chars="61"><span class="idea" data-nb-ref-number="914" id="idea914" data-nb-words="9" data-nb-chars="61">„Vždycky znova mě&nbsp;zarazí, jak je&nbsp;člověk rychle nahraditelný.“</span></p>
          <p class="chunk" data-nb-ref-number="916" data-nb-words="9" data-nb-chars="59"><span class="idea" data-nb-ref-number="915" id="idea915" data-nb-words="9" data-nb-chars="59">„Nikdo není nahraditelný. Co&nbsp;mezi námi bylo, přece nemizí.“</span></p>
          <p class="chunk" data-nb-ref-number="917" data-nb-words="2" data-nb-chars="15"><span class="idea" data-nb-ref-number="916" id="idea916" data-nb-words="2" data-nb-chars="15">„Jistě, jistě.“</span></p>
          <p class="chunk" data-nb-ref-number="918" data-nb-words="71" data-nb-chars="438"><span class="idea" data-nb-ref-number="917" id="idea917" data-nb-words="71" data-nb-chars="438">Seděli venku před McDonaldem a&nbsp;pozorovali auta, která po&nbsp;silnici směřovala ke&nbsp;Kačerovu. Kamil uvažoval o&nbsp;slůvcích a&nbsp;jejich smyslu. Měl by&nbsp;místo nahraditelný říci vyměnitelný? Jak má&nbsp;vyjádřit fakt, že&nbsp;za&nbsp;pár dní bude Klára spát s&nbsp;někým jiným? Třeba: personálně jsme nenahraditelní, ale funkčně ano. Znělo to&nbsp;ošklivě. Ať&nbsp;je&nbsp;to&nbsp;s&nbsp;lidskou nahraditelností jakkoliv, budou si&nbsp;teď muset vrátit různé knihy, kazety a&nbsp;rozdělit si&nbsp;fotky z&nbsp;prázdnin.</span></p>
        </section>
        <section>
          <p class="chunk" data-nb-ref-number="919" data-nb-words="63" data-nb-chars="389"><span class="idea" data-nb-ref-number="918" id="idea918" data-nb-words="63" data-nb-chars="389">Rozchody mívají několik fází. Jde-li o&nbsp;rozchod takzvaně v&nbsp;dobrém, je&nbsp;jednou z&nbsp;nich předstírání, že&nbsp;si&nbsp;oba bývalí partneři jako lidé v&nbsp;podstatě rozumějí a&nbsp;mohou si&nbsp;vycházet vstříc. Svěřují si&nbsp;podrobnosti o&nbsp;svém současném životě, někdy dokonce o&nbsp;nových milencích a&nbsp;milenkách. Pokud je&nbsp;situace asymetrická, jak tomu bylo i&nbsp;nyní s&nbsp;Klárou a&nbsp;Kamilem, může docházet k&nbsp;mnoha pozoruhodným situacím.</span></p>
          <p class="chunk" data-nb-ref-number="920" data-nb-words="18" data-nb-chars="103"><span class="idea" data-nb-ref-number="919" id="idea919" data-nb-words="18" data-nb-chars="103">„Přespala jsem u&nbsp;něj,“ pravila o&nbsp;týden později Klára a&nbsp;měla na&nbsp;mysli Dannyho. „Ale nespali jsme spolu.“</span></p>
          <p class="chunk" data-nb-ref-number="921" data-nb-words="96" data-nb-chars="618"><span class="idea" data-nb-ref-number="920" id="idea920" data-nb-words="96" data-nb-chars="618">Kamil si&nbsp;uvědomil, že&nbsp;jeho přítelkyně již dlouho neměla své měsíční problémy. Životní cykly této ženy byly stejně kolísavé jako její duše. Nebyl si&nbsp;vědom žádné neopatrnosti ze&nbsp;své strany, ale ještě mezi nimi nezmizelo to&nbsp;poslední pouto, které definitivně a&nbsp;krví píše rozlukový lístek. Když si&nbsp;uvědomil, že&nbsp;tato křehká a&nbsp;v&nbsp;intimních věcech sebeneovládající bytost může snadno přijít do&nbsp;jiného stavu s&nbsp;kanadským zvrhlíkem, vyndal z&nbsp;batůžku krabičku prezervativů a&nbsp;řekl Kláře: „Kdyby se&nbsp;náhodou něco dělo, dávej na&nbsp;sebe pozor. Tohle je&nbsp;krabička poslední záchrany, něco podobného, co&nbsp;se&nbsp;mnohokrát osvědčilo Rychlým šípům.“</span></p>
          <p class="chunk" data-nb-ref-number="922" data-nb-words="20" data-nb-chars="119"><span class="idea" data-nb-ref-number="921" id="idea921" data-nb-words="20" data-nb-chars="119">Klára si&nbsp;dárek převzala, ale trochu nepřípadně poznamenala, že&nbsp;si&nbsp;ho&nbsp;nechá na&nbsp;památku. „Použila bych je&nbsp;jenom s&nbsp;tebou.“</span></p>
          <p class="chunk" data-nb-ref-number="923" data-nb-words="21" data-nb-chars="130"><span class="idea" data-nb-ref-number="922" id="idea922" data-nb-words="21" data-nb-chars="130">„Tak jsem to&nbsp;zrovna nemyslel,“ zamumlal Kamil, který měl nyní aspoň pocit, že&nbsp;pro svou bývalou přítelkyni udělal všechno, co&nbsp;mohl.</span></p>
        </section>
        <section>
          <p class="chunk" data-nb-ref-number="924" data-nb-words="40" data-nb-chars="284"><span class="idea" data-nb-ref-number="923" id="idea923" data-nb-words="40" data-nb-chars="284">Doma musel posbírat všechny věci, které bylo nutno vrátit Kláře. Několik triček, zubní kartáček, parfém, noční košile, svetr, spodní prádélko, několik knížek, cédéčko, sponku do&nbsp;vlasů, balíček vaty, ručník. Napadlo ho, že&nbsp;podobně vypadá zavazadlo, které dávají pozůstalým v&nbsp;nemocnici.</span></p>
          <p class="chunk" data-nb-ref-number="925" data-nb-words="10" data-nb-chars="56"><span class="idea" data-nb-ref-number="924" id="idea924" data-nb-words="10" data-nb-chars="56">„Už jsme spolu spali,“ oznámila Kamilovi asi za&nbsp;pět dní.</span></p>
          <p class="chunk" data-nb-ref-number="926" data-nb-words="6" data-nb-chars="31"><span class="idea" data-nb-ref-number="925" id="idea925" data-nb-words="6" data-nb-chars="31">„Jde to&nbsp;rychle,“ zmohl se&nbsp;říci.</span></p>
          <p class="chunk" data-nb-ref-number="927" data-nb-words="48" data-nb-chars="274"><span class="idea" data-nb-ref-number="926" id="idea926" data-nb-words="48" data-nb-chars="274">V&nbsp;duchu si&nbsp;spočítal, jak dlouho jí&nbsp;to&nbsp;trvalo, než byl nahrazen. Týden? Deset dní? Občas mu&nbsp;při milování říkala, že&nbsp;by&nbsp;nechtěla nikoho jiného. To&nbsp;samozřejmě nemohl brát vážně, jako nebral příliš doslova nic z&nbsp;toho, co&nbsp;ženy v&nbsp;takových situacích říkají. Stejně mu&nbsp;to&nbsp;bylo líto.</span></p>
          <p class="chunk" data-nb-ref-number="928" data-nb-words="32" data-nb-chars="183"><span class="idea" data-nb-ref-number="927" id="idea927" data-nb-words="32" data-nb-chars="183">Následující noci se&nbsp;probudil a&nbsp;došlo mu, že&nbsp;Klára je&nbsp;nyní s&nbsp;největší pravděpodobností v&nbsp;posteli <em>toho chlapa</em>. Říká mu&nbsp;u&nbsp;toho ty&nbsp;samé věci? Mluví spolu při milování česky nebo anglicky?</span></p>
          <p class="chunk" data-nb-ref-number="929" data-nb-words="53" data-nb-chars="298"><span class="idea" data-nb-ref-number="928" id="idea928" data-nb-words="53" data-nb-chars="298">Křičel do&nbsp;tmy urážky, které by&nbsp;se&nbsp;neodvážil volat ani na&nbsp;profesionálky v&nbsp;Perlovce. Věděl, že&nbsp;sám to&nbsp;chtěl s&nbsp;tímto vztahem tak daleko přivést a&nbsp;že je&nbsp;to&nbsp;pro něj ještě to&nbsp;nejlepší řešení. Byl ale vyděšen tím, jak rychle je&nbsp;<em>nahraditelný</em> a&nbsp;<em>vyměnitelný</em>. (Tato slova se&nbsp;stala poslední dobou jeho obsesí.)</span></p>
          <p class="chunk" data-nb-ref-number="930" data-nb-words="61" data-nb-chars="358"><span class="idea" data-nb-ref-number="929" id="idea929" data-nb-words="61" data-nb-chars="358">„Ta rychlost, ta&nbsp;rychlost!“ opakoval si&nbsp;a&nbsp;nemohl se&nbsp;z&nbsp;toho vzpamatovat. Když na&nbsp;chvilku usnul, zdálo se&nbsp;mu&nbsp;o&nbsp;Kláře. Podobalo se&nbsp;to&nbsp;obrazům z&nbsp;počátku jejich vztahu. Byla klidná a&nbsp;krásná, šli spolu po&nbsp;ulici a&nbsp;povídali si. Žádný konflikt, žádné výčitky. Když se&nbsp;znovu probudil s&nbsp;přicházejícím ránem, cítil nechuť a&nbsp;fyzické vzrušení. Do&nbsp;spánku se&nbsp;navracel těžko.</span></p>
          <p class="chunk" data-nb-ref-number="931" data-nb-words="145" data-nb-chars="863"><span class="idea" data-nb-ref-number="930" id="idea930" data-nb-words="145" data-nb-chars="863">Ráno se&nbsp;probouzel jako z&nbsp;hrobu. Trochu ho&nbsp;bolela hlava. Zkusil sprchu, cvičení jógy a&nbsp;silnou kávu. Pomohlo to&nbsp;jenom trochu. Odjel do&nbsp;města do&nbsp;bazénu, aby si&nbsp;zaplaval a&nbsp;při pohledu na&nbsp;cizí dívčí těla přišel na&nbsp;jiné myšlenky. Bazén byl na&nbsp;deset dní zavřený z&nbsp;technických důvodů. Dal si&nbsp;párek v&nbsp;rohlíku a&nbsp;zatelefonoval do&nbsp;redakce přílohy, kam psal svůj sloupek. Dnes tam není nikdo, koho by&nbsp;potřeboval. Neměl důvod nic dělat a&nbsp;neměl kam jít. Dojel devítkou na&nbsp;Václavák a&nbsp;bloumal po&nbsp;ulicích a&nbsp;po knihkupectvích. V&nbsp;některých již výtisky <em>Trapných okamžiků</em> zmizely, což bylo potěšitelné. Místo nich se&nbsp;ale neobjevily nové. V&nbsp;duchu se&nbsp;vztekal na&nbsp;knihkupce, kteří sabotují jeho cestu na&nbsp;výsluní. V&nbsp;knihkupectví Seidl si&nbsp;pečlivě prohlížel krásnou mladou dívku za&nbsp;pultem, která měla šatečky s&nbsp;úzkými ramínky, dlouhé pěkné nohy a&nbsp;opálenou kůži. Nezavadila o&nbsp;něj ani pohledem.</span></p>
          <p class="chunk" data-nb-ref-number="932" data-nb-words="60" data-nb-chars="363"><span class="idea" data-nb-ref-number="931" id="idea931" data-nb-words="60" data-nb-chars="363">Vracel se&nbsp;k&nbsp;metru doprovázen děsivou představou, že&nbsp;bude muset jet do&nbsp;svého bytu a&nbsp;pokračovat v&nbsp;psaní <em>Škváru</em>. Rád by&nbsp;psal třeba horor, ale musel by&nbsp;být prosycený sexem, perverzemi, nenávistí, křivdami a&nbsp;myšlenkovým zmatkem. Ve&nbsp;svém nynějším psaní si&nbsp;mohl dovolit použít jen málo z&nbsp;těchto podnětů. Když dojel z&nbsp;Kačerova domů, pustil si&nbsp;počítač s&nbsp;výrazem mučedníka.</span></p>
        </section>
        <section>
          <p class="chunk" data-nb-ref-number="933" data-nb-words="16" data-nb-chars="83"><span class="idea" data-nb-ref-number="932" id="idea932" data-nb-words="16" data-nb-chars="83"><em>Přitiskl ji&nbsp;k&nbsp;zemi a&nbsp;zasyčel jí&nbsp;do&nbsp;tváře: „Teď budeš dělat všechno, co&nbsp;budu chtít!“</em></span></p>
          <p class="chunk" data-nb-ref-number="934" data-nb-words="41" data-nb-chars="258"><span class="idea" data-nb-ref-number="933" id="idea933" data-nb-words="41" data-nb-chars="258"><em>„Ne, ne, to&nbsp;nemůže být pravda!“ zasténala, možná více drcena tíhou jeho těla než slovy, kterým nechtěla věřit. Když z&nbsp;ní začal strhávat šaty, pochopila, že&nbsp;je&nbsp;odsouzena vyhovět jeho nejtemnějším vášním tryskajícím z&nbsp;toho, co&nbsp;pokládal za&nbsp;své hluboké pokoření.</em></span></p>
        </section>
        <section>
          <p class="chunk" data-nb-ref-number="935" data-nb-words="34" data-nb-chars="196"><span class="idea" data-nb-ref-number="934" id="idea934" data-nb-words="34" data-nb-chars="196">Kamil se&nbsp;podíval na&nbsp;slibné věty, zalitoval, že&nbsp;nemůže pokračovat dále v&nbsp;tomto duchu, dal celou pasáž do&nbsp;bloku a&nbsp;smazal. Bude se&nbsp;muset vrátit k&nbsp;docela obyčejnému hororu. Snad si&nbsp;to&nbsp;vynahradí jindy.</span></p>
        </section>
        <section>
          <p class="chunk" data-nb-ref-number="936" data-nb-words="84" data-nb-chars="560"><span class="idea" data-nb-ref-number="935" id="idea935" data-nb-words="84" data-nb-chars="560"><em>Uprchlíci dospěli ke&nbsp;schodům vedoucím do&nbsp;sklepa. Jakmile však sestoupili o&nbsp;něco níže, spatřili za&nbsp;několika zákruty chodby prosvítat zezdola světlo. Brzo zjistili, že&nbsp;Fichte, který odhalil zmizení svých dvou vědeckých objektů, zřejmě nechal někoho s&nbsp;lucernou u&nbsp;vchodu do&nbsp;tunelu. Nemohli poznat, kolik je&nbsp;tam lidí, ani zda jsou ozbrojeni. Nebylo však pravděpodobně, že&nbsp;by&nbsp;teutonský šílenec ponechal něco náhodě. Je-li skutečně v&nbsp;zámku na&nbsp;dvacet čínských služebníků vycvičených v&nbsp;bojovém umění a&nbsp;zcela věrných svému hroznému pánovi, byla ostražitost jen na&nbsp;místě.</em></span></p>
          <p class="chunk" data-nb-ref-number="937" data-nb-words="35" data-nb-chars="220"><span class="idea" data-nb-ref-number="936" id="idea936" data-nb-words="35" data-nb-chars="220"><em>„Jsme tu&nbsp;uvězněni,“ zašeptal Robert. „Ten chlap by&nbsp;byl blázen, kdyby nechal naživu tak nepohodlné svědky. Ať&nbsp;již zmizí svým balonem kamkoli, nemůže potřebovat, aby o&nbsp;něm a&nbsp;jeho povedeném císaři někdo věděl příliš mnoho.“</em></span></p>
          <p class="chunk" data-nb-ref-number="938" data-nb-words="21" data-nb-chars="125"><span class="idea" data-nb-ref-number="937" id="idea937" data-nb-words="21" data-nb-chars="125"><em>„Měli bychom ho&nbsp;tedy předejít a&nbsp;zajmout my&nbsp;jeho,“ navrhl sir Ratcliff, který se&nbsp;již zcela vzpamatoval z&nbsp;hrůz Fichteho pokusů.</em></span></p>
        </section>
        <section>
          <p class="chunk" data-nb-ref-number="939" data-nb-words="27" data-nb-chars="132"><span class="idea" data-nb-ref-number="938" id="idea938" data-nb-words="27" data-nb-chars="132">Kamil se&nbsp;však ještě nevzpamatoval z&nbsp;pokusů, které na&nbsp;něm prováděl osud&nbsp;– a&nbsp;nakonec i&nbsp;on sám&nbsp;– tak počítač vypnul a&nbsp;šel si&nbsp;něco číst.</span></p>
          <hr>
          <p class="chunk" data-nb-ref-number="940" data-nb-words="140" data-nb-chars="829"><span class="idea" data-nb-ref-number="939" id="idea939" data-nb-words="140" data-nb-chars="829">Byl schopen se&nbsp;s&nbsp;Klárou vidět ještě jednou. Dali si&nbsp;sraz v&nbsp;jedné kavárně u&nbsp;Národní třídy. Klára měla zpoždění skoro čtvrt hodiny. Protože si&nbsp;myslela, že&nbsp;Kamil bude čekat uvnitř, přivedla Dannyho, zřejmě aby s&nbsp;ním byla co&nbsp;nejdéle. Kamil však čekal venku, a&nbsp;mohl tedy svého oficiálního soka zahlédnout. Skutečně jen zahlédnout, neboť se&nbsp;bleskově obrátil ke&nbsp;stěně s&nbsp;plakáty, aby se&nbsp;na&nbsp;něj nemusel dívat. Nechtěl také vidět, jakým způsobem se&nbsp;ti&nbsp;dva loučí. Dávali si&nbsp;pusu? Objali se? Nebo si&nbsp;vzhledem k&nbsp;trapnosti situace jenom něco řekli a&nbsp;šel každý jinam? To&nbsp;se&nbsp;spisovatel nikdy nedozvěděl, protože stál dvacet metrů daleko, nic neslyšel a&nbsp;vidět nic nechtěl. Když Klára konečně přeběhla těch dvacet metrů, řekla jenom: „Promiň. Myslela jsem, že&nbsp;budeš uvnitř. Ptala jsem se&nbsp;Dannyho, jestli se&nbsp;s&nbsp;tebou chce seznámit, ale řekl, že&nbsp;ne.“</span></p>
          <p class="chunk" data-nb-ref-number="941" data-nb-words="19" data-nb-chars="123"><span class="idea" data-nb-ref-number="940" id="idea940" data-nb-words="19" data-nb-chars="123">Řekla to&nbsp;tónem spiklence, jako by&nbsp;prozrazovala nějaké tajemství, které mezi ní&nbsp;a&nbsp;Kamilem může udržet nějaké pouto. Nemohlo.</span></p>
          <p class="chunk" data-nb-ref-number="942" data-nb-words="6" data-nb-chars="34"><span class="idea" data-nb-ref-number="941" id="idea941" data-nb-words="6" data-nb-chars="34">„Taky se&nbsp;s&nbsp;ním nechci seznamovat.“</span></p>
          <p class="chunk" data-nb-ref-number="943" data-nb-words="102" data-nb-chars="586"><span class="idea" data-nb-ref-number="942" id="idea942" data-nb-words="102" data-nb-chars="586">Klára ještě asi dvě vteřiny stála v&nbsp;takové póze, že&nbsp;bylo možné, i&nbsp;když ne&nbsp;nutné, jí&nbsp;dát polibek aspoň na&nbsp;tvář. Kamil se&nbsp;však rozhodl, že&nbsp;se&nbsp;pokud možno nebude dotýkat žádných částí jejího těla, kterých se&nbsp;pravděpodobně dotýká kanadský <em>floutek</em> a&nbsp;prázdninový <em>povaleč</em> (další oblíbená Kamilova slova) tyjící z&nbsp;peněz svých rodičů. Bylo to&nbsp;od&nbsp;té&nbsp;doby, co&nbsp;spolu začali chodit, snad poprvé, že&nbsp;se&nbsp;nepřivítali polibkem. Pochopil, co&nbsp;to&nbsp;znamená, že&nbsp;při milování spolu lidé splynou v&nbsp;jedno tělo. Kdyby měl nyní s&nbsp;Klárou něco mít, měl by&nbsp;u&nbsp;toho podobný pocit, jako kdyby zároveň sahal i&nbsp;na Dannyho.</span></p>
          <p class="chunk" data-nb-ref-number="944" data-nb-words="18" data-nb-chars="128"><span class="idea" data-nb-ref-number="943" id="idea943" data-nb-words="18" data-nb-chars="128">Klára se&nbsp;pokoušela držet konverzaci. Byla obdivuhodně tolerantní a&nbsp;vytrvalá, několikrát se&nbsp;Kamila zeptala, jestli se&nbsp;něco stalo.</span></p>
          <p class="chunk" data-nb-ref-number="945" data-nb-words="4" data-nb-chars="21"><span class="idea" data-nb-ref-number="944" id="idea944" data-nb-words="4" data-nb-chars="21">„Ne. Nic se&nbsp;nestalo.“</span></p>
          <p class="chunk" data-nb-ref-number="946" data-nb-words="85" data-nb-chars="477"><span class="idea" data-nb-ref-number="945" id="idea945" data-nb-words="85" data-nb-chars="477">Oslovila ho&nbsp;dokonce příjmením. Příjmením si&nbsp;totiž říkali ve&nbsp;chvílích zvláštní důvěrnosti. Ani pak z&nbsp;něj nic nedostala. Neměl právo si&nbsp;na&nbsp;nic stěžovat. Sám ji&nbsp;od&nbsp;sebe zahnal pryč. Aspoň tak si&nbsp;to&nbsp;říkal. Pil už&nbsp;druhé pivo a&nbsp;pokoušel se&nbsp;mluvit o&nbsp;banalitách. Dal jí&nbsp;kopii rozhovoru, kterou s&nbsp;ním udělali do&nbsp;novin. Měla radost a&nbsp;pravila, že&nbsp;si&nbsp;ji&nbsp;založí do&nbsp;deníčku. Věděl, že&nbsp;říká pravdu. Nepříjemný byl pouze v&nbsp;některých okamžicích a&nbsp;pak toho zase nechal, protože na&nbsp;to&nbsp;neměl chuť.</span></p>
          <p class="chunk" data-nb-ref-number="947" data-nb-words="10" data-nb-chars="49"><span class="idea" data-nb-ref-number="946" id="idea946" data-nb-words="10" data-nb-chars="49">„On se&nbsp;od&nbsp;loňska hodně změnil. Říká to&nbsp;víc lidí.“</span></p>
          <p class="chunk" data-nb-ref-number="948" data-nb-words="8" data-nb-chars="48"><span class="idea" data-nb-ref-number="947" id="idea947" data-nb-words="8" data-nb-chars="48">„Ještě kouří na&nbsp;hřbitovech, jako to&nbsp;dělal loni?“</span></p>
          <p class="chunk" data-nb-ref-number="949" data-nb-words="6" data-nb-chars="26"><span class="idea" data-nb-ref-number="948" id="idea948" data-nb-words="6" data-nb-chars="26">„Já vím, že&nbsp;se&nbsp;ti&nbsp;nelíbí.“</span></p>
          <p class="chunk" data-nb-ref-number="950" data-nb-words="12" data-nb-chars="59"><span class="idea" data-nb-ref-number="949" id="idea949" data-nb-words="12" data-nb-chars="59">„Každý muž má&nbsp;pocit, že&nbsp;ten, kdo přijde po&nbsp;něm, je&nbsp;dement.“</span></p>
          <p class="chunk" data-nb-ref-number="951" data-nb-words="6" data-nb-chars="32"><span class="idea" data-nb-ref-number="950" id="idea950" data-nb-words="6" data-nb-chars="32">„Máš pocit, že&nbsp;je&nbsp;Danny dement?“</span></p>
          <p class="chunk" data-nb-ref-number="952" data-nb-words="3" data-nb-chars="18"><span class="idea" data-nb-ref-number="951" id="idea951" data-nb-words="3" data-nb-chars="18">„To nemohu vědět.“</span></p>
          <p class="chunk" data-nb-ref-number="953" data-nb-words="5" data-nb-chars="23"><span class="idea" data-nb-ref-number="952" id="idea952" data-nb-words="5" data-nb-chars="23">„Něco si&nbsp;o&nbsp;tom myslíš.“</span></p>
          <p class="chunk" data-nb-ref-number="954" data-nb-words="4" data-nb-chars="36"><span class="idea" data-nb-ref-number="953" id="idea953" data-nb-words="4" data-nb-chars="36">„Nemám dostatečný přísun informací.“</span></p>
          <p class="chunk" data-nb-ref-number="955" data-nb-words="21" data-nb-chars="128"><span class="idea" data-nb-ref-number="954" id="idea954" data-nb-words="21" data-nb-chars="128">Klára mu&nbsp;mnoho informací nedodala. Pokud mluvila, mluvila vlastně o&nbsp;sobě. Nehodnotila Dannyho, ale to, jak ona se&nbsp;s&nbsp;Dannym cítí.</span></p>
          <p class="chunk" data-nb-ref-number="956" data-nb-words="31" data-nb-chars="165"><span class="idea" data-nb-ref-number="955" id="idea955" data-nb-words="31" data-nb-chars="165">„Vrátil se&nbsp;mi&nbsp;ten strach, který mám někdy z&nbsp;mužů. Není to&nbsp;jenom tím, že&nbsp;je&nbsp;fyzicky mohutnější.“ („To si&nbsp;mohla nechat pro sebe,“ pomyslel si. „Co si&nbsp;vybrala, to&nbsp;má.“)</span></p>
          <p class="chunk" data-nb-ref-number="957" data-nb-words="42" data-nb-chars="205"><span class="idea" data-nb-ref-number="956" id="idea956" data-nb-words="42" data-nb-chars="205">„Často vzpomínám na&nbsp;tebe a&nbsp;na tvé ruce. I&nbsp;když jsem s&nbsp;ním byla několikrát, měla jsem to&nbsp;s&nbsp;ním asi jen jednou. Danny se&nbsp;tomu divil. Když se&nbsp;mě&nbsp;ptal, jestli mi&nbsp;má&nbsp;nějak pomoct, hned jsem radši řekla, že&nbsp;ne.“</span></p>
          <p class="chunk" data-nb-ref-number="958" data-nb-words="191" data-nb-chars="1128"><span class="idea" data-nb-ref-number="957" id="idea957" data-nb-words="191" data-nb-chars="1128">Neřekl na&nbsp;to&nbsp;nic. Nezaujalo ho&nbsp;to, že&nbsp;měla orgasmus jenom jeden, ale že&nbsp;ho&nbsp;vůbec měla. To&nbsp;znamená, že&nbsp;ji&nbsp;přece jenom byl schopen <em>uspokojit</em>. Pokud se&nbsp;to&nbsp;stalo jednou a&nbsp;to na&nbsp;samém počátku jejich, řekněme, vztahu, podaří se&nbsp;to&nbsp;jistě i&nbsp;víckrát. Nový milenec se&nbsp;osvědčil. Kamil potlačil nutkavou otázku, zda je&nbsp;Danny obřezaný, když je&nbsp;údajně žid, a&nbsp;jestli to&nbsp;má&nbsp;nějaký vliv na&nbsp;sex. Držel sklenici oběma rukama, a&nbsp;ačkoliv dopíjel druhé pivo, cítil se&nbsp;zcela střízlivý, až&nbsp;na&nbsp;to, že&nbsp;ho&nbsp;začalo píchat v&nbsp;jednom zubu. „Nechal jsem si&nbsp;udělat korunky za&nbsp;několik stovek,“ napadlo ho&nbsp;uprostřed duševní trýzně, „a dopadne to&nbsp;takhle.“ Zmocnila se&nbsp;ho&nbsp;lítost nad zmařeným vztahem a&nbsp;zkaženými zuby, život pro něho neměl v&nbsp;tu chvíli mnoho přitažlivosti. Jeden americký konzervativec napsal, že&nbsp;ve&nbsp;všem je&nbsp;třeba tušit tragédii a&nbsp;smrt. Bylo to&nbsp;tak působivé, že&nbsp;tu&nbsp;větu Kamil raději necitoval nadějnému literárnímu kritikovi, aby jeho konzervativní tendence neposiloval. O&nbsp;to častěji si&nbsp;tento výrok opakoval sám pro sebe, když se&nbsp;mu&nbsp;rozpadaly vztahy, bolely ho&nbsp;zuby, dusil se&nbsp;horkem v&nbsp;metru, krátili mu&nbsp;články v&nbsp;novinách nebo slyšel houkající sanitku.</span></p>
          <p class="chunk" data-nb-ref-number="959" data-nb-words="138" data-nb-chars="857"><span class="idea" data-nb-ref-number="958" id="idea958" data-nb-words="138" data-nb-chars="857">Věděl, že&nbsp;na&nbsp;jeho psychickém nebo fyzickém stavu se&nbsp;již nikdy nic nezlepší, rozhodně ne&nbsp;trvale. Jeho rodiče mohli kdykoli umřít, protože měli svá léta a&nbsp;byli nemocní. Ve&nbsp;škole si&nbsp;udělá doktorát, který bude milý, ale na&nbsp;kterém mu&nbsp;ve&nbsp;skutečnosti tolik nezáleží. Možná svede i&nbsp;vysněnou gymnazistku, ale buď se&nbsp;s&nbsp;ní zase rozejde, nebo si&nbsp;ji&nbsp;vezme, a&nbsp;ona dostane rakovinu prsu, a&nbsp;když zemře, bude Kamil vdovcem, nebo pokud nezemře, bude mít ženu bez prsu, nebo ona či&nbsp;on&nbsp;dostanou cukrovku a&nbsp;roztroušenou sklerózu a&nbsp;rakovinu, infarkt, mozkovou mrtvici, tuberkulózu ledviny, Alzheimerovu chorobu nebo některou z&nbsp;nemocí, jejichž názvy ani nezná. Budou mít mnoho vřískajících dětí, nebo se&nbsp;udusí v&nbsp;osamělém vztahu jako podivíni na&nbsp;následky mužovy či&nbsp;ženiny neplodnosti. Napíše ještě nějaké knihy. Bude-li psát dostatečně dlouho, uvidí je&nbsp;zlevněné a&nbsp;v&nbsp;antikvariátech.</span></p>
        </section>
        <section>
          <p class="chunk" data-nb-ref-number="960" data-nb-words="13" data-nb-chars="75"><span class="idea" data-nb-ref-number="959" id="idea959" data-nb-words="13" data-nb-chars="75"><em>„Co to&nbsp;tam leží na&nbsp;trojce?“ zeptala se&nbsp;znuděná sestra nastupující na&nbsp;noční.</em></span></p>
          <p class="chunk" data-nb-ref-number="961" data-nb-words="29" data-nb-chars="181"><span class="idea" data-nb-ref-number="960" id="idea960" data-nb-words="29" data-nb-chars="181"><em>„Ňákej novej příjem,“ utrousila kolegyně a&nbsp;čistila si&nbsp;přitom nalakované nehty chirurgickýma nůžkama. „Myslím, že&nbsp;v&nbsp;noci dodělá. To&nbsp;ti&nbsp;teda holka nezávidím se&nbsp;s&nbsp;tím tahat na&nbsp;vozejk.“</em></span></p>
          <p class="chunk" data-nb-ref-number="962" data-nb-words="14" data-nb-chars="63"><span class="idea" data-nb-ref-number="961" id="idea961" data-nb-words="14" data-nb-chars="63"><em>„Mě ty&nbsp;noční fakt serou. A&nbsp;to sem mohla jít s&nbsp;Hanákem do&nbsp;kina.“</em></span></p>
          <p class="chunk" data-nb-ref-number="963" data-nb-words="11" data-nb-chars="67"><span class="idea" data-nb-ref-number="962" id="idea962" data-nb-words="11" data-nb-chars="67"><em>„Neblbni, s&nbsp;tím Hanákem, co&nbsp;tě&nbsp;votravoval posledně na&nbsp;tom večírku?“</em></span></p>
          <p class="chunk" data-nb-ref-number="964" data-nb-words="10" data-nb-chars="56"><span class="idea" data-nb-ref-number="963" id="idea963" data-nb-words="10" data-nb-chars="56"><em>„Ale ne, to&nbsp;je&nbsp;jinej. Tohle je&nbsp;docela ucházející hošan.“</em></span></p>
          <p class="chunk" data-nb-ref-number="965" data-nb-words="5" data-nb-chars="25"><span class="idea" data-nb-ref-number="964" id="idea964" data-nb-words="5" data-nb-chars="25"><em>„Tak to&nbsp;tu&nbsp;nějak přežij.“</em></span></p>
          <p class="chunk" data-nb-ref-number="966" data-nb-words="2" data-nb-chars="8"><span class="idea" data-nb-ref-number="965" id="idea965" data-nb-words="2" data-nb-chars="8"><em>„No jo.“</em></span></p>
          <p class="chunk" data-nb-ref-number="967" data-nb-words="75" data-nb-chars="501"><span class="idea" data-nb-ref-number="966" id="idea966" data-nb-words="75" data-nb-chars="501"><em>Druhý den v&nbsp;tisku:</em> Včera v&nbsp;nočních hodinách zemřel v&nbsp;Praze po&nbsp;dlouhé těžké nemoci v&nbsp;Thomayerově nemocnici známý český spisovatel K., který byl jedním z&nbsp;představitelů postkomunistické existenciální prózy. Ačkoliv mu&nbsp;nemoc v&nbsp;poslední době bránila v&nbsp;umělecké tvorbě, stále žil v&nbsp;povědomí veřejnosti především jako autor scénáře k&nbsp;televiznímu seriálu <em>Veselé historky Petry Novákové</em>. Oblíbeny byly i&nbsp;jeho vtipné novinové komentáře v&nbsp;denním tisku. Kulturní obec a&nbsp;veřejnost v&nbsp;něm ztrácejí výraznou osobnost.</span></p>
        </section>
        <section>
          <p class="chunk" data-nb-ref-number="968" data-nb-words="24" data-nb-chars="132"><span class="idea" data-nb-ref-number="967" id="idea967" data-nb-words="24" data-nb-chars="132">„Co je, Kamile?“ zkusila to&nbsp;znovu Klára a&nbsp;spisovatel se&nbsp;z&nbsp;bdělého sna probral do&nbsp;skutečnosti. Zatím se&nbsp;nic z&nbsp;toho nestalo. Zatím ne.</span></p>
          <p class="chunk" data-nb-ref-number="969" data-nb-words="3" data-nb-chars="16"><span class="idea" data-nb-ref-number="968" id="idea968" data-nb-words="3" data-nb-chars="16">„Nic se&nbsp;neděje.“</span></p>
        </section>
        <section>
          <p class="chunk" data-nb-ref-number="970" data-nb-words="260" data-nb-chars="1606"><span class="idea" data-nb-ref-number="969" id="idea969" data-nb-words="260" data-nb-chars="1606">Když se&nbsp;rozhodl, že&nbsp;bývalé přítelkyni již nebude z&nbsp;principu telefonovat a&nbsp;stýkat se&nbsp;s&nbsp;ní, měl najednou dost času na&nbsp;dokončení <em>Škváru</em>. Cítil se&nbsp;i&nbsp;dostatečně rozerván. Litoval pouze, že&nbsp;nepracuje na&nbsp;některém ze&nbsp;svých existenciálních románů, aby do&nbsp;něj mohl všechny nově nabyté myšlenky hned převést a&nbsp;zobecnit na&nbsp;situaci celého lidstva. Udělal si&nbsp;tedy s&nbsp;myšlenkou na&nbsp;chlípného Kanaďana aspoň několik poznámek k&nbsp;eseji na&nbsp;téma <em>Proč cestování nepřispívá přátelství mezi národy</em>. Pak si&nbsp;ještě napsal větu <em>Lesk a&nbsp;bída atlantické civilizace</em>. Nebyl si&nbsp;úplně jistý, o&nbsp;čem by&nbsp;to&nbsp;mělo být, ale líbil se&nbsp;mu&nbsp;ten název. Taky si&nbsp;vzpomněl na&nbsp;jistou známou posedlost některých českých intelektuálů. Tak jako středověcí učenci a&nbsp;teologové očekávali druhý příchod Kristův a&nbsp;k&nbsp;onomu dni se&nbsp;upínaly jejich naděje, očekávali intelektuálové Zjevení označované jako <em>Velký román devadesátých let</em>. Kamil nikdy netušil, proč by&nbsp;měl ausgerechnet v&nbsp;těchto letech vzniknout nějaký velký román. Také mu&nbsp;nebylo jasné, proč by&nbsp;ho&nbsp;měl napsat někdo z&nbsp;těch škrabalů, kteří již po&nbsp;mnoho let dokazují národu a&nbsp;prostřednictvím překladů i&nbsp;celému přilehlému světu, že&nbsp;neumějí psát nic, natož romány. Kromě toho nechápal, proč po&nbsp;mesiášském díle volají i&nbsp;literární kritici, o&nbsp;kterých je&nbsp;známo, že&nbsp;v&nbsp;zárodku udusí všechno, co&nbsp;napíše někdo nový, a&nbsp;nekriticky vychválí každou blbost, kterou napsal někdo ze&nbsp;zasloužilců. Někdy to&nbsp;vypadalo tak, že&nbsp;<em>velkých románů devadesátých let</em> už&nbsp;muselo být napsáno nesčetně mnoho a&nbsp;že je&nbsp;možno je&nbsp;dodatečně vyhledat v&nbsp;prodejnách zlevněných knih, které nyní&nbsp;– na&nbsp;sklonku 90. let&nbsp;– vyrůstají v&nbsp;Praze jako houby po&nbsp;dešti.</span></p>
          <p class="chunk" data-nb-ref-number="971" data-nb-words="123" data-nb-chars="835"><span class="idea" data-nb-ref-number="970" id="idea970" data-nb-words="123" data-nb-chars="835">Když bylo Kamilovi už&nbsp;opravdu smutno, zašel někdy, jak již bylo řečeno, i&nbsp;do těchto tristních prodejen. Všechny se&nbsp;vyznačovaly tím, že&nbsp;v&nbsp;nich bylo velké horko, knihy naskládané po&nbsp;metrácích na&nbsp;dřevěných paletách, obsluha složená z&nbsp;adolescentních mladíčků a&nbsp;nehezkých dívek, z&nbsp;nichž nikdo nikdy dobrovolně nepřečetl ani stránku, pokud to&nbsp;náhodou nebyla stránka o&nbsp;sexu v&nbsp;<em>Bravo girls</em> nebo podobně. Mladého spisovatele potěšilo, když na&nbsp;jedné hromádce našel <em>Přednášku konzervativního myslitele Rogera Scrutona v&nbsp;Plzni</em>, neboť s&nbsp;„Rogerem“ se&nbsp;prý Kanaďan Danny přátelil. Pohled na&nbsp;zlevněné konzervativní ideje Kamila uvedl téměř do&nbsp;stavu euforie. Danny byl totiž údajně svým založením mladý konzervativec. Na&nbsp;rozdíl od&nbsp;nadějného literárního kritika to&nbsp;byl ovšem konzervativec idiot, a&nbsp;navíc prznitel mladých českých citlivých bezbranných žen.</span></p>
          <p class="chunk" data-nb-ref-number="972" data-nb-words="34" data-nb-chars="179"><span class="idea" data-nb-ref-number="971" id="idea971" data-nb-words="34" data-nb-chars="179">Danny se&nbsp;obdivoval tomu, jak Scruton jezdí na&nbsp;hony a&nbsp;lovy a&nbsp;dýchánky. Pochází ze&nbsp;skromných poměrů, takže si&nbsp;aspoň teď přijde na&nbsp;své. I&nbsp;Danny by&nbsp;chtěl být jako jeho učitel a&nbsp;mistr.</span></p>
        </section>
        <section>
          <p class="chunk" data-nb-ref-number="973" data-nb-words="15" data-nb-chars="95"><span class="idea" data-nb-ref-number="972" id="idea972" data-nb-words="15" data-nb-chars="95"><em>„Kde je&nbsp;Danny?“ zeptal se&nbsp;Roger Scruton sluhy. Sluha se&nbsp;zatvářil přiměřeně zarmouceně a&nbsp;pravil:</em></span></p>
          <p class="chunk" data-nb-ref-number="974" data-nb-words="58" data-nb-chars="332"><span class="idea" data-nb-ref-number="973" id="idea973" data-nb-words="58" data-nb-chars="332"><em>„Bohužel ho&nbsp;musíme omluvit. Dnes odpoledne seděl v&nbsp;altánku v&nbsp;zahradě a&nbsp;četl si&nbsp;Burkeho <em>Úvahy o&nbsp;revoluci ve&nbsp;Francii</em>. Kniha pana Dannyho tak příjemně rozehřála, že&nbsp;se&nbsp;chtěl ochladit jízdou na&nbsp;koni. Po&nbsp;chvíli však z&nbsp;koně spadl, a&nbsp;ten ho&nbsp;navíc nakopl do&nbsp;hlavy, takže lékaři se&nbsp;obávají, že&nbsp;bude ještě nějakou dobu poněkud mdlého rozumu.“</em></span></p>
          <p class="chunk" data-nb-ref-number="975" data-nb-words="23" data-nb-chars="130"><span class="idea" data-nb-ref-number="974" id="idea974" data-nb-words="23" data-nb-chars="130"><em>„Hm, no&nbsp;to&nbsp;je&nbsp;skutečně smůla,“ zachmuřil se&nbsp;Roger Scruton. „Tak mu&nbsp;ode mě&nbsp;aspoň pošlete větrové pastilky. Snad mu&nbsp;to&nbsp;udělá dobře.“</em></span></p>
        </section>
        <section>
          <p class="chunk" data-nb-ref-number="976" data-nb-words="7" data-nb-chars="35"><span class="idea" data-nb-ref-number="975" id="idea975" data-nb-words="7" data-nb-chars="35">Už&nbsp;mi&nbsp;z&nbsp;toho hrabe, napadlo Kamila.</span></p>
          <hr>
          <p class="chunk" data-nb-ref-number="977" data-nb-words="69" data-nb-chars="441"><span class="idea" data-nb-ref-number="976" id="idea976" data-nb-words="69" data-nb-chars="441">Na&nbsp;Kamilovo autorské čtení <em>Trapných okamžiků</em> do&nbsp;salonku kavárny Velryba přišlo přiměřené množství lidí. Ani moc, ani málo. Tak akorát, aby to&nbsp;nebyl trapas. Naštěstí přišlo také několik přátel a&nbsp;jeden člověk, co&nbsp;vypadal podle ksichtu jako recenzent. Recenzenti ale na&nbsp;autorská čtení nechodí, protože jsou nad takové malichernosti povzneseni a&nbsp;nemají na&nbsp;ně&nbsp;čas, neboť musejí přečíst za&nbsp;dnešek ještě dva romány a&nbsp;napsat na&nbsp;ně&nbsp;fundované kritiky.</span></p>
          <p class="chunk" data-nb-ref-number="978" data-nb-words="50" data-nb-chars="314"><span class="idea" data-nb-ref-number="977" id="idea977" data-nb-words="50" data-nb-chars="314">Kamil si&nbsp;před čtením dal whisku, takže mu&nbsp;to&nbsp;šlo pěkně od&nbsp;pusy. Nevelké publikum bylo nadšeno, ač, pravda, atmosféru utvářelo také mírně nemírné pití. Když kulturní vložka skončila a&nbsp;pokračovalo už&nbsp;jenom pití, přišla za&nbsp;Kamilem drobná černovlasá dívka bledé tváře a&nbsp;špitla: „Mohl byste mi&nbsp;podepsat knížku, prosím?“</span></p>
          <p class="chunk" data-nb-ref-number="979" data-nb-words="87" data-nb-chars="553"><span class="idea" data-nb-ref-number="978" id="idea978" data-nb-words="87" data-nb-chars="553">Kamil strnul. Byla to&nbsp;gymnazistka. Taková, jakou by&nbsp;si&nbsp;nevymyslel ani do&nbsp;svých knih. Štíhlá, tmavé oči, drobná ňadra, bílá pleť. Kamil většinou nikdy své postavy nepopisoval, protože chtěl, aby si&nbsp;do&nbsp;nich čtenář naprojektoval, co&nbsp;se&nbsp;mu&nbsp;zlíbí, a&nbsp;doufal, že&nbsp;tak bude kniha úspěšnější a&nbsp;jaksi více <em>readerfriendly</em>. Kdyby ale někdy psal o&nbsp;gymnazistce, musel by&nbsp;ji&nbsp;popsat, protože její zjev patřil k&nbsp;její podstatě. Tak jako podle starých scholastiků je&nbsp;podstatnou vlastností jablka jeho _jablkovitos_t, tak u&nbsp;této dívky to&nbsp;byla těžko popsatelná <em>gymnaziálnost</em>.</span></p>
          <p class="chunk" data-nb-ref-number="980" data-nb-words="18" data-nb-chars="132"><span class="idea" data-nb-ref-number="979" id="idea979" data-nb-words="18" data-nb-chars="132">„Jistě,“ vzpamatoval se&nbsp;profesionálně během vteřiny a&nbsp;čmáral podpis na&nbsp;volnou stránku <em>Trapných okamžiků</em>. „Komu mám napsat věnování?“</span></p>
          <p class="chunk" data-nb-ref-number="981" data-nb-words="1" data-nb-chars="10"><span class="idea" data-nb-ref-number="980" id="idea980" data-nb-words="1" data-nb-chars="10">„Martině.“</span></p>
          <p class="chunk" data-nb-ref-number="982" data-nb-words="3" data-nb-chars="18"><span class="idea" data-nb-ref-number="981" id="idea981" data-nb-words="3" data-nb-chars="18">„Vy jste Martina?“</span></p>
          <p class="chunk" data-nb-ref-number="983" data-nb-words="1" data-nb-chars="5"><span class="idea" data-nb-ref-number="982" id="idea982" data-nb-words="1" data-nb-chars="5">„Jo.“</span></p>
          <p class="chunk" data-nb-ref-number="984" data-nb-words="75" data-nb-chars="407"><span class="idea" data-nb-ref-number="983" id="idea983" data-nb-words="75" data-nb-chars="407">Bál se, že&nbsp;mu&nbsp;uteče, že&nbsp;ji&nbsp;už&nbsp;nikdy neuvidí, že&nbsp;se&nbsp;ztratí a&nbsp;bude se&nbsp;zjevovat jenom rok co&nbsp;rok na&nbsp;čteních jeho nových knih, pokud on&nbsp;ještě vůbec nějaké napíše, protože bez této ženy už&nbsp;nedokáže nikdy nic. Pak možná gymnazistka dostane rozum a&nbsp;přestane se&nbsp;zajímat o&nbsp;současnou českou prózu, a&nbsp;tedy též o&nbsp;Kamila, bude zakládat rodinné hnízdo atd. a&nbsp;Kamil bude zase sám tvrdnout ve&nbsp;svém pokojíku na&nbsp;Kačerově atd.</span></p>
          <p class="chunk" data-nb-ref-number="985" data-nb-words="3" data-nb-chars="23"><span class="idea" data-nb-ref-number="984" id="idea984" data-nb-words="3" data-nb-chars="23">„Ještě nespěcháte, že?“</span></p>
          <p class="chunk" data-nb-ref-number="986" data-nb-words="9" data-nb-chars="48"><span class="idea" data-nb-ref-number="985" id="idea985" data-nb-words="9" data-nb-chars="48">„No, já&nbsp;jsem ještě chtěla udělat něco do&nbsp;školy.“</span></p>
          <p class="chunk" data-nb-ref-number="987" data-nb-words="17" data-nb-chars="102"><span class="idea" data-nb-ref-number="986" id="idea986" data-nb-words="17" data-nb-chars="102">„Právě studujete současnou českou literaturu. Co&nbsp;víc si&nbsp;můžete přát? To&nbsp;se&nbsp;vám bude hodit u&nbsp;maturity.“</span></p>
          <p class="chunk" data-nb-ref-number="988" data-nb-words="5" data-nb-chars="34"><span class="idea" data-nb-ref-number="987" id="idea987" data-nb-words="5" data-nb-chars="34">„Maturovala jsem před dvěma lety.“</span></p>
          <p class="chunk" data-nb-ref-number="989" data-nb-words="4" data-nb-chars="23"><span class="idea" data-nb-ref-number="988" id="idea988" data-nb-words="4" data-nb-chars="23">(Trapas. Honem z&nbsp;toho.)</span></p>
          <p class="chunk" data-nb-ref-number="990" data-nb-words="13" data-nb-chars="74"><span class="idea" data-nb-ref-number="989" id="idea989" data-nb-words="13" data-nb-chars="74">„Myslel jsem si&nbsp;to. Lidé jako vy&nbsp;se&nbsp;knihami zabývají už&nbsp;jenom dobrovolně.“</span></p>
          <p class="chunk" data-nb-ref-number="991" data-nb-words="5" data-nb-chars="27"><span class="idea" data-nb-ref-number="990" id="idea990" data-nb-words="5" data-nb-chars="27">„Jak to&nbsp;víte?“ podivila se.</span></p>
          <p class="chunk" data-nb-ref-number="992" data-nb-words="42" data-nb-chars="275"><span class="idea" data-nb-ref-number="991" id="idea991" data-nb-words="42" data-nb-chars="275">„To si&nbsp;všechno hned probereme,“ dotkl se&nbsp;Kamil jejího ramínka a&nbsp;lehce ji&nbsp;postrčil ke&nbsp;stolu, na&nbsp;který už&nbsp;číšnice pokládala omamné nápoje. Martina se&nbsp;nechala poměrně dobrovolně vtisknout do&nbsp;křesílka. Tak dobrovolně, že&nbsp;přítomný nadějný kritik vyslal ke&nbsp;Kamilovi obdivný pohled.</span></p>
          <p class="chunk" data-nb-ref-number="993" data-nb-words="68" data-nb-chars="403"><span class="idea" data-nb-ref-number="992" id="idea992" data-nb-words="68" data-nb-chars="403">Spisovateli bylo jasné, že&nbsp;by&nbsp;se&nbsp;měl držet rady z&nbsp;příruček: „Musíte ženu něčím zaujmout.“ Jenomže kolem něj se&nbsp;všechno točilo celý večer a&nbsp;on netušil, co&nbsp;víc by&nbsp;mohl ve&nbsp;své věci ještě učinit. Zkoušel být inteligentní, vtipný, neformální, tajemný apod. Martina ho&nbsp;sledovala téměř mlčky. Když dospěl k&nbsp;názoru, že&nbsp;je&nbsp;na&nbsp;vrcholu svých možností, pravila dívka: „Ale psaní vám jde stejně líp než mluvení, že?“</span></p>
        </section>
        <section>
          <p class="chunk" data-nb-ref-number="994" data-nb-words="96" data-nb-chars="589"><span class="idea" data-nb-ref-number="993" id="idea993" data-nb-words="96" data-nb-chars="589">Znovu ji&nbsp;potkal o&nbsp;několik dní později. Měl štěstí. Nebo chodili už&nbsp;dlouho do&nbsp;stejných knihkupectví a&nbsp;navzájem se&nbsp;nezaregistrovali. Nechala se&nbsp;pozvat na&nbsp;kávu. Ke&nbsp;své hrůze zjistil, že&nbsp;domnělá gymnazistka a&nbsp;naivka je&nbsp;sice dvacetileté koťátko, ale poslední rok strávila jako au&nbsp;pair v&nbsp;Anglii, takže v&nbsp;tom umí chodit a&nbsp;kdejaký tlučhuba ji&nbsp;nebude vodit za&nbsp;nos, i&nbsp;kdyby to&nbsp;měl být spisovatel. Takhle to&nbsp;sice neřekla, ale něco na&nbsp;ten způsob dost viselo ve&nbsp;vzduchu. Teď si&nbsp;přivydělávala hlídáním dětí, občasným překladem, provázením turistů a&nbsp;připravovala se&nbsp;na&nbsp;přijímačky na&nbsp;filozofickou fakultu.</span></p>
          <p class="chunk" data-nb-ref-number="995" data-nb-words="28" data-nb-chars="166"><span class="idea" data-nb-ref-number="994" id="idea994" data-nb-words="28" data-nb-chars="166">Bylo jasné, že&nbsp;Kamil už&nbsp;nemůže dělat moc chytrého. Byl jí&nbsp;tak zaujat, že&nbsp;nechal Roberta Mertona pobíhat po&nbsp;kvazišvýcarském zámku a&nbsp;splétal (v duchu) své vlastní sítě.</span></p>
          <p class="chunk" data-nb-ref-number="996" data-nb-words="106" data-nb-chars="647"><span class="idea" data-nb-ref-number="995" id="idea995" data-nb-words="106" data-nb-chars="647">Ukázalo se, že&nbsp;narazil na&nbsp;tvrdý oříšek, a&nbsp;kdyby tušil, o&nbsp;koho jde, možná by&nbsp;to&nbsp;vzdal. Martina byla jedináček z&nbsp;dobře postavené&nbsp;– byť již rozpadlé&nbsp;– rodiny. Nadprůměrně inteligentní, trochu zakomplexovaná kvůli drobným ňadrům, plynně hovořící anglicky a&nbsp;studující francouzštinu. Muži všeho věku se&nbsp;v&nbsp;její přítomnosti měnili v&nbsp;psychicky se&nbsp;rozkládající samečky a&nbsp;zběsile kroužící a&nbsp;pípající satelity, což se&nbsp;dělo již od&nbsp;dob, kdy chodila s&nbsp;copánky a&nbsp;aktovkou na&nbsp;zádech do&nbsp;první třídy. Zvykla si&nbsp;na&nbsp;to. Považovala za&nbsp;samozřejmé, že&nbsp;je&nbsp;obdivována muži, divila se, že&nbsp;vzbuzuje mírnou nechuť mezi ženami. Vyřešila to&nbsp;tím, že&nbsp;se&nbsp;kamarádila hlavně s&nbsp;kluky.</span></p>
          <hr>
          <p class="chunk" data-nb-ref-number="997" data-nb-words="45" data-nb-chars="279"><span class="idea" data-nb-ref-number="996" id="idea996" data-nb-words="45" data-nb-chars="279">Její otec byl bývalý komunista. Ne&nbsp;sice starý kovaný bolševik, v&nbsp;kaž­dém případě ale kádr. Martina o&nbsp;něm také tak mluvila. (Měl též přezdívky Malý Lenin, Nikita, Soudruh, Čapajev a&nbsp;jiné. Některé z&nbsp;posledně jmenovaných používala v&nbsp;důvěrném hovoru s&nbsp;dcerou i&nbsp;jeho bývalá manželka.)</span></p>
          <p class="chunk" data-nb-ref-number="998" data-nb-words="14" data-nb-chars="89"><span class="idea" data-nb-ref-number="997" id="idea997" data-nb-words="14" data-nb-chars="89">„Kádr chtěl vždycky všechno vědět. Tak jsem mu&nbsp;říkala, že&nbsp;se&nbsp;nesmí přehltit informacemi.“</span></p>
          <p class="chunk" data-nb-ref-number="999" data-nb-words="105" data-nb-chars="606"><span class="idea" data-nb-ref-number="998" id="idea998" data-nb-words="105" data-nb-chars="606">Kádr si&nbsp;ale dokázal informace opatřit jinak. Jednou, to&nbsp;jí&nbsp;bylo asi deset let, nešla přímo ze&nbsp;školy domů, ale šla tajně s&nbsp;kamarádkou do&nbsp;cukrárny. Večer jí&nbsp;otec, aniž by&nbsp;mu&nbsp;o&nbsp;tom cokoli řekla, takové vycházky zakázal. „Žádné cukrárny,“ pravil. O&nbsp;několik dní později zase věděl, s&nbsp;kým šla ze&nbsp;školy. „S&nbsp;tímhle klukem bych se, být tebou, radši moc nekamarádil. Je&nbsp;z&nbsp;dost <em>divný</em> rodiny.“ Martina přitom věděla, že&nbsp;na&nbsp;poloprázdné ulici nemohli nikoho známého potkat. Kádr musel mít informace odjinud. Nepátrala po&nbsp;tom, protože byla malá holka a&nbsp;pouze si&nbsp;to&nbsp;zařadila mezi jiné dětské záhady, kterých je&nbsp;i&nbsp;tak plno.</span></p>
          <p class="chunk" data-nb-ref-number="1000" data-nb-words="26" data-nb-chars="167"><span class="idea" data-nb-ref-number="999" id="idea999" data-nb-words="26" data-nb-chars="167">Kádr pracoval jako odborný úředník na&nbsp;ministerstvu vnitra. Jeho postavení nebylo nijak vysoké, ale stačilo na&nbsp;to, aby se&nbsp;o&nbsp;některých věcech nemluvilo, zvláště ne&nbsp;doma.</span></p>
          <p class="chunk" data-nb-ref-number="1001" data-nb-words="72" data-nb-chars="449"><span class="idea" data-nb-ref-number="1000" id="idea1000" data-nb-words="72" data-nb-chars="449">„O&nbsp;tom se&nbsp;doma nemluví,“ přikazoval Kádr manželce a&nbsp;dceři. Jednal tak v&nbsp;rozporu s&nbsp;běžnou českou logikou, protože o&nbsp;některých věcech se&nbsp;přece mluvilo jenom doma. Jeho postavení ho&nbsp;zřejmě přivedlo do&nbsp;složité ambivalentní situace, kdy může více než jiní, ale draho za&nbsp;to&nbsp;platí. V&nbsp;praxi se&nbsp;tak v&nbsp;některých domácnostech uplatňovala marxistická dialektika, která běžné zákonitosti světa obracela úspěšně naruby. Někdy na&nbsp;papíře, v&nbsp;tomto případě i&nbsp;v&nbsp;praxi.</span></p>
          <p class="chunk" data-nb-ref-number="1002" data-nb-words="54" data-nb-chars="341"><span class="idea" data-nb-ref-number="1001" id="idea1001" data-nb-words="54" data-nb-chars="341">Potom se&nbsp;všechno změnilo. Když přišel Listopad, otce nebylo několik dní vidět doma. Pak se&nbsp;u&nbsp;nich střídaly návštěvy jedna za&nbsp;druhou. Nejčastěji docházel soudruh Bezdíček z&nbsp;městského výboru Strany. Už&nbsp;když vcházel do&nbsp;dveří, pronikl celým bytem závan deprese. „To je&nbsp;konec,“ říkával po&nbsp;každém stakanu vodky. „Teď nás budou věšet na&nbsp;lucernách.“</span></p>
          <p class="chunk" data-nb-ref-number="1003" data-nb-words="24" data-nb-chars="144"><span class="idea" data-nb-ref-number="1002" id="idea1002" data-nb-words="24" data-nb-chars="144">„Nepřeháněj,“ odporoval mu&nbsp;Kádr. „Ty maj dost starostí sami se&nbsp;sebou a&nbsp;perou se&nbsp;teď o&nbsp;koryta. Když chvilku počkáme, ještě nás budou potřebovat.“</span></p>
          <p class="chunk" data-nb-ref-number="1004" data-nb-words="26" data-nb-chars="153"><span class="idea" data-nb-ref-number="1003" id="idea1003" data-nb-words="26" data-nb-chars="153">„Ne, ne, pudou po&nbsp;nás jako vzteklý psi, vím to,“ oponoval soudruh Bezdíček. Nečekal na&nbsp;výzvu a&nbsp;melancholicky si&nbsp;naléval nové a&nbsp;nové sklenice ohnivé vody.</span></p>
          <p class="chunk" data-nb-ref-number="1005" data-nb-words="162" data-nb-chars="975"><span class="idea" data-nb-ref-number="1004" id="idea1004" data-nb-words="162" data-nb-chars="975">Je&nbsp;známo, že&nbsp;komunisté, jakož i&nbsp;všichni mocnáři a&nbsp;jejich suita, se&nbsp;dělí na&nbsp;typ poživačný a&nbsp;asketický. Poživačný typ je&nbsp;méně nebezpečný, protože ho&nbsp;lze ukolébat alkoholem, přísunem pečínek, mladých žen a&nbsp;lichocením. Asketický typ nelze ukolébat ničím. K&nbsp;prvnímu typu patřil Nikita Chruščov a&nbsp;Leonid Iljič Brežněv, k&nbsp;druhému Jurij Andropov, který nedlouho před smrtí, ač&nbsp;viděl už&nbsp;jenom na&nbsp;jedno oko, četl stále v&nbsp;posteli svých šest set stran dokumentů denně. Soudruh Bezdíček patřil k&nbsp;poživačnému typu, byl tedy nechutně citový až&nbsp;sentimentální, především když se&nbsp;dojal sám nad sebou, nepochopením okolí a&nbsp;svým smutným osudem. Nikdy mu&nbsp;nedošlo, že&nbsp;se&nbsp;mu&nbsp;desítky let koneckonců nic zlého nedělo a&nbsp;stále ještě neděje, že&nbsp;to&nbsp;chce jenom výdrž a&nbsp;nebrečet, protože jak dějiny prozrazují, kdo přečká první vlnu, na&nbsp;tu&nbsp;druhou už&nbsp;se&nbsp;nějak vyhoupne. Jenomže k&nbsp;poživačnému a&nbsp;sentimentálnímu typu mocnáře už&nbsp;patří, že&nbsp;mu&nbsp;vlastní slzy zastřou zrak a&nbsp;on nevidí ani to, co&nbsp;je&nbsp;pro něj výhodné.</span></p>
          <p class="chunk" data-nb-ref-number="1006" data-nb-words="88" data-nb-chars="526"><span class="idea" data-nb-ref-number="1005" id="idea1005" data-nb-words="88" data-nb-chars="526">Pan Kádr, navzdory nelichotivé přezdívce od&nbsp;své dcery, byl vždy realista a&nbsp;patřil k&nbsp;vrstvě lidí, pro kterou se&nbsp;později začal razit název technokrat, protože to&nbsp;znělo trochu jako robot a&nbsp;robot nemůže být nijak škodlivý. Tím se&nbsp;jemně vysvětlilo, proč jsou tito lidé potřební i&nbsp;v&nbsp;nových poměrech a&nbsp;proč se&nbsp;tedy s&nbsp;nimi nemůže zatočit jako s&nbsp;nepřáteli. Ostatně by&nbsp;bylo nespravedlivé, kdyby s&nbsp;nimi tak někdo nakládal, protože lidé jako Martinin otec nebyli nepřáteli změny, byli pouze nepřáteli změn, které by&nbsp;pro ně&nbsp;byly nevýhodné.</span></p>
          <p class="chunk" data-nb-ref-number="1007" data-nb-words="30" data-nb-chars="188"><span class="idea" data-nb-ref-number="1006" id="idea1006" data-nb-words="30" data-nb-chars="188">„Já jsem Listopad prožila trochu jinak než všichni ostatní,“ říkala Martina. Bylo na&nbsp;tom hodně pravdy. Emoce měly u&nbsp;nich doma jaksi zrcadlově obrácený ráz než u&nbsp;reformně naladěné populace.</span></p>
          <p class="chunk" data-nb-ref-number="1008" data-nb-words="25" data-nb-chars="175"><span class="idea" data-nb-ref-number="1007" id="idea1007" data-nb-words="25" data-nb-chars="175">„Zmizely kádrové materiály!“ zvolal jednoho večera ještě v&nbsp;předsíni soudruh Bezdíček a&nbsp;zašilhal do&nbsp;obýváku směrem k&nbsp;otevřené láhvi stojící poslední dobou permanentně na&nbsp;stole.</span></p>
          <p class="chunk" data-nb-ref-number="1009" data-nb-words="51" data-nb-chars="315"><span class="idea" data-nb-ref-number="1008" id="idea1008" data-nb-words="51" data-nb-chars="315">Nestalo se&nbsp;nic zvláštního. Kdosi otevřel trezor a&nbsp;odnesl několik fasciklů. Soudruh Bezdíček byl přesvědčen, že&nbsp;to&nbsp;je&nbsp;počin nové moci. Trochu přeháněl, protože na&nbsp;kalendáři nebyl ještě ani prosinec. Martinin otec sice trochu zvážněl, ale pak to&nbsp;hodil za&nbsp;hlavu. „Tam se&nbsp;nikdo nic nedoví. Stejně jsou to&nbsp;všechno kecy.“</span></p>
          <p class="chunk" data-nb-ref-number="1010" data-nb-words="33" data-nb-chars="181"><span class="idea" data-nb-ref-number="1009" id="idea1009" data-nb-words="33" data-nb-chars="181">„Co když to&nbsp;na&nbsp;nás jednou vytáhnou? Určitě přijdou nové procesy. Bude se&nbsp;střílet. Bude se&nbsp;věšet. A&nbsp;kdo myslíš, že&nbsp;půjde ke&nbsp;zdi? Jakeš? Ne. Obyčejný chudáci, jako jsme my. Ach bože!“</span></p>
          <p class="chunk" data-nb-ref-number="1011" data-nb-words="80" data-nb-chars="486"><span class="idea" data-nb-ref-number="1010" id="idea1010" data-nb-words="80" data-nb-chars="486">Obyčejný chudák Bezdíček popíjel do&nbsp;tří do&nbsp;rána a&nbsp;pak se&nbsp;svezl na&nbsp;okraj sedací soupravy a&nbsp;neklidně podřimoval až&nbsp;do&nbsp;kuropění. Potom ještě za&nbsp;šera vycházel z&nbsp;vilky svých hostitelů a&nbsp;rozhlížel se&nbsp;neklidně po&nbsp;ulici. Jednou ho&nbsp;hlukem svého vozu k&nbsp;smrti vyděsili popeláři. Znal revoluce jenom z&nbsp;knih a&nbsp;filmů a&nbsp;nikdy ho&nbsp;nenapadlo, že&nbsp;i&nbsp;uprostřed hroucení nejmocnějšího světového impéria budou čeští popeláři ráno vyvážet odpadky a&nbsp;večer se&nbsp;podívají na&nbsp;televizi, jak celá záležitost pokračuje.</span></p>
          <p class="chunk" data-nb-ref-number="1012" data-nb-words="150" data-nb-chars="959"><span class="idea" data-nb-ref-number="1011" id="idea1011" data-nb-words="150" data-nb-chars="959">V&nbsp;jednu chvíli měl dojem, že&nbsp;by&nbsp;se&nbsp;měl duchovně dát dohromady. Vzpomněl si&nbsp;na&nbsp;mladá léta, která trávil v&nbsp;katolickém skautu, a&nbsp;několikrát navštívil kostel. Jeho deprese to&nbsp;jenom prohloubilo. Protože střídal kostel s&nbsp;pitím, dívali se&nbsp;na&nbsp;něho návštěvníci bohoslužeb s&nbsp;neskrývaným podezřením. Pokusil se&nbsp;pohovořit s&nbsp;knězem, ale ten nepochopil, co&nbsp;po&nbsp;něm ten podivín chce. Jestli má&nbsp;výčitky svědomí, může se&nbsp;vyzpovídat. Když se&nbsp;ukázalo, že&nbsp;se&nbsp;nemůže vyzpovídat a&nbsp;ulehčit tak svému svědomí, protože není církevně oddán a&nbsp;církevně oddán není kvůli tomu, že&nbsp;není pokřtěn, propadl soudruh Bezdíček ještě větší tísni. Kněz se&nbsp;zachoval z&nbsp;právního a&nbsp;logického hlediska správně. Vskutku nemohl pro soudruha udělat nic jiného než pomoci dobrým slovem, jenomže takovéhle existence se&nbsp;připlížily z&nbsp;neznámých důvodů vždy po&nbsp;poslední večerní mši, ten den již asi čtvrté, kterou kněz musel v&nbsp;ledovém listopadovém počasí sloužit, takže na&nbsp;poskytování hřejivých slov neměl náladu.</span></p>
          <p class="chunk" data-nb-ref-number="1013" data-nb-words="57" data-nb-chars="361"><span class="idea" data-nb-ref-number="1012" id="idea1012" data-nb-words="57" data-nb-chars="361">Pár dní před Vánocemi se&nbsp;rozhodl skoncovat se&nbsp;svým utrpením. Když si&nbsp;měl vybrat mezi přípravou na&nbsp;křest se&nbsp;skupinou adolescentních výrostků, kteří obdivovali baroko a&nbsp;pátera Koniáše, a&nbsp;sebevraždou, zvolil celkem logicky sebevraždu. I&nbsp;v&nbsp;jejím provedení byl stejně nedůsledný jako ve&nbsp;všem, co&nbsp;kdy dělal. Provaz se&nbsp;mu&nbsp;přetrhl a&nbsp;přidušeného ho&nbsp;dovezli do&nbsp;nemocnice.</span></p>
          <p class="chunk" data-nb-ref-number="1014" data-nb-words="111" data-nb-chars="720"><span class="idea" data-nb-ref-number="1013" id="idea1013" data-nb-words="111" data-nb-chars="720">„Pitomec,“ okomentoval to&nbsp;Martinin otec a&nbsp;šel ho&nbsp;navštívit. Byl sice kádr, ale nikdy neměl strach. Bylo před Vánocemi a&nbsp;pořád nepověsili nikoho, kdo se&nbsp;mezitím ukvapeně nepověsil sám. Soudruha Bezdíčka pustili krátce po&nbsp;Novém roce a&nbsp;dostal nějaké uklidňující prášky. Před Velikonocemi je&nbsp;použil k&nbsp;dalšímu sebevražednému pokusu. Ten rovněž nevyšel. Léčili ho&nbsp;několik měsíců. Po&nbsp;propuštění, kdy musel svět kolem sebe vnímat již značně zkresleně, jinak by&nbsp;těch pitomostí nechal, odjel na&nbsp;rodinnou chatu, zapálil ji&nbsp;a&nbsp;v&nbsp;hořící stavbě se&nbsp;zastřelil. Kdyby ho&nbsp;neidentifikovali podle kostí a&nbsp;zubů, mohli tak učinit podle medailí. Soudruh Bezdíček si&nbsp;totiž před akcí všechny včetně pionýrského odznaku svého syna připnul na&nbsp;hruď.</span></p>
        </section>
        <section>
          <p class="chunk" data-nb-ref-number="1015" data-nb-words="87" data-nb-chars="558"><span class="idea" data-nb-ref-number="1014" id="idea1014" data-nb-words="87" data-nb-chars="558"><em>Chvějící se&nbsp;rukou si&nbsp;připínal jedno vyznamenání za&nbsp;druhým. „Za vynikající práci,“ zašeptal dojatě. Pak uchopil medaili „Za účast v&nbsp;odboji“. Byl tehdy ještě mladík, ale několikrát roznesl letáky. „Oheň revoluce. Oheň v&nbsp;lidských srdcích. A&nbsp;svoboda voní jako šeříky.“ Rozplakal se. Má&nbsp;zemřít a&nbsp;nechat tu&nbsp;soudruhy, aby bojovali dál ztracenou bitvu? Jak má&nbsp;ze&nbsp;světa odejít poctivý komunista, když vidí, že&nbsp;jeho ideály jsou pošlapány? Lidé jsou nevděční. Pohlédl k&nbsp;oknu, zda nezaslechne hučení revolučních mas. Nic. Někde ve&nbsp;vesnici štěkal pes na&nbsp;zatoulanou kočku.</em></span></p>
          <p class="chunk" data-nb-ref-number="1016" data-nb-words="99" data-nb-chars="628"><span class="idea" data-nb-ref-number="1015" id="idea1015" data-nb-words="99" data-nb-chars="628"><em>„Měli jsme tenkrát rozmotat víc špagátu. Zacpat jim hubu. Rozkopat ty&nbsp;jejich intelektuálský držky,“ pomyslel si&nbsp;náhle. Z&nbsp;tajné skrýše v&nbsp;umělém krbu vyndal pistoli, se&nbsp;kterou kdysi znárodňoval továrnu Janoušek a&nbsp;syn. To&nbsp;byly časy. Když se&nbsp;rozhořel benzin rozlitý po&nbsp;celé chatě, dal si&nbsp;hlaveň ke&nbsp;spánku. „Jen jeden výstřel a&nbsp;zažehl celý svět,“ vybavil se&nbsp;mu&nbsp;verš, který kdysi recitovala jedna dívka svazačka na&nbsp;mládežnickém aktivu v&nbsp;Hulíně. Spoušť stiskl v&nbsp;okamžiku, kdy plameny uchvátily realistický obraz „Dorostenky se&nbsp;připravují na&nbsp;své vystoupení“, který zdobil halu. Pád ohořelého prázdného rámu na&nbsp;zem už&nbsp;neměl koho polekat.</em></span></p>
          <p class="chunk" data-nb-ref-number="1017" data-nb-words="64" data-nb-chars="397"><span class="idea" data-nb-ref-number="1016" id="idea1016" data-nb-words="64" data-nb-chars="397">„On byl vždycky taková citlivka,“ říkal Martinin otec spolusoudruhům v&nbsp;krematoriu, kam se&nbsp;s&nbsp;bývalým druhem přišli ti&nbsp;odvážnější rozloučit. Možná by&nbsp;mu&nbsp;dali na&nbsp;polštářek i&nbsp;medaile, jenomže byly opálené a&nbsp;nepoužitelné a&nbsp;svoje mu&nbsp;nikdo nepůjčil, aby nebylo vidět, že&nbsp;takové věci mají ještě doma. Kádr si&nbsp;mohl mírný optimismus dovolit, protože si&nbsp;našel dobré místo u&nbsp;jedné nově vzniklé soukromé firmy.</span></p>
          <p class="chunk" data-nb-ref-number="1018" data-nb-words="14" data-nb-chars="82"><span class="idea" data-nb-ref-number="1017" id="idea1017" data-nb-words="14" data-nb-chars="82">„Měl bys o&nbsp;tom někdy napsat. Byla by&nbsp;to&nbsp;slušná fraška,“ říkávala Kamilovi Martina.</span></p>
          <p class="chunk" data-nb-ref-number="1019" data-nb-words="10" data-nb-chars="74"><span class="idea" data-nb-ref-number="1018" id="idea1018" data-nb-words="10" data-nb-chars="74">„Jenomže co&nbsp;je&nbsp;na&nbsp;plešatých dědcích tak strhujícího?“ oponoval spisovatel.</span></p>
          <p class="chunk" data-nb-ref-number="1020" data-nb-words="9" data-nb-chars="55"><span class="idea" data-nb-ref-number="1019" id="idea1019" data-nb-words="9" data-nb-chars="55">„Třeba jejich milenky. Nebo pitky. Já&nbsp;nevím, ty&nbsp;píšeš.“</span></p>
          <p class="chunk" data-nb-ref-number="1021" data-nb-words="10" data-nb-chars="48"><span class="idea" data-nb-ref-number="1020" id="idea1020" data-nb-words="10" data-nb-chars="48">Kamil by&nbsp;to&nbsp;třeba i&nbsp;zkusil, ale bál se&nbsp;výsledku.</span></p>
        </section>
        <section>
          <p class="chunk" data-nb-ref-number="1022" data-nb-words="114" data-nb-chars="743"><span class="idea" data-nb-ref-number="1021" id="idea1021" data-nb-words="114" data-nb-chars="743"><em>Večírek k&nbsp;poctě uzbekistánské delegace se&nbsp;chýlil ke&nbsp;konci. Soudruh Čubasov, kulturní atašé sovětského velvyslanectví, se&nbsp;naklonil k&nbsp;manželce městského tajemníka strany: „U&nbsp;menja ješčo nemnožko svobodnoj vremeni i&nbsp;v&nbsp;mojej kvartýre butylka vodky. I&nbsp;vy takaja… takaja,“ nestačil to&nbsp;doříci, protože spadl pod stůl a&nbsp;něco tam umíněně povídal nohám od&nbsp;židlí, ale manželka městského tajemníka strany mu&nbsp;nevěnovala pozornost. Tu&nbsp;obrátila na&nbsp;populárního zpěváka, který celý večer a&nbsp;noc dělal kulturní vložku. Zjistila, že&nbsp;na&nbsp;několik okamžiků osaměl u&nbsp;své sklenice, a&nbsp;přivinula se&nbsp;k&nbsp;němu. „Můžu ti&nbsp;říkat Slavíček-zpěváček?“ zaculila se&nbsp;na&nbsp;něj. „Jistě, jistě,“ znervózněl umělec, který byl až&nbsp;do&nbsp;této chvíle střízlivý, a&nbsp;proto se&nbsp;mu&nbsp;všechno jevilo jinak.</em></span></p>
        </section>
        <section>
          <p class="chunk" data-nb-ref-number="1023" data-nb-words="18" data-nb-chars="96"><span class="idea" data-nb-ref-number="1022" id="idea1022" data-nb-words="18" data-nb-chars="96">„Myslím, že&nbsp;by&nbsp;to&nbsp;nešlo. Tohle bych asi neuměl. Napiš to&nbsp;sama, ty&nbsp;to&nbsp;znáš z&nbsp;vlastní zkušenosti.“</span></p>
          <p class="chunk" data-nb-ref-number="1024" data-nb-words="9" data-nb-chars="42"><span class="idea" data-nb-ref-number="1023" id="idea1023" data-nb-words="9" data-nb-chars="42">„Ale mně by&nbsp;se&nbsp;při tom asi dělalo špatně.“</span></p>
          <p class="chunk" data-nb-ref-number="1025" data-nb-words="3" data-nb-chars="15"><span class="idea" data-nb-ref-number="1024" id="idea1024" data-nb-words="3" data-nb-chars="15">„Mně asi taky.“</span></p>
          <hr>
          <p class="chunk" data-nb-ref-number="1026" data-nb-words="73" data-nb-chars="483"><span class="idea" data-nb-ref-number="1025" id="idea1025" data-nb-words="73" data-nb-chars="483">Z&nbsp;domova utekla Martina v&nbsp;šestnácti. Domov to&nbsp;byl jenom poloviční, protože rodiče se&nbsp;konečně mohli rozvést. Rozvod nemohl poškodit Kádrovo dobré jméno, protože žádné neměl a&nbsp;nepotřeboval. Dcera zůstala dočasně u&nbsp;otce. Potom odešla bydlet do&nbsp;squatu. Pobyt tam střídala s&nbsp;bydlením ve&nbsp;svém pokojíku (nájemné platil otec), kam se&nbsp;nastěhovala nedlouho po&nbsp;osmnáctinách. Peníze jí&nbsp;otec posílal k&nbsp;matce a&nbsp;v&nbsp;rozkolísaném alternativním životě byly příjemným zdrojem jistot. Měla nové kamarády.</span></p>
          <hr>
          <p class="chunk" data-nb-ref-number="1027" data-nb-words="10" data-nb-chars="65"><span class="idea" data-nb-ref-number="1026" id="idea1026" data-nb-words="10" data-nb-chars="65">„Brzdi,“ bránila se&nbsp;mu, kdykoli se&nbsp;pokoušel o&nbsp;intimnější kontakt.</span></p>
          <p class="chunk" data-nb-ref-number="1028" data-nb-words="20" data-nb-chars="125"><span class="idea" data-nb-ref-number="1027" id="idea1027" data-nb-words="20" data-nb-chars="125">„Máš v&nbsp;sobě skutečnou bolševickou cudnost,“ urážel se&nbsp;Kamil. „Nemohla by&nbsp;ses snížit k&nbsp;nějaké úchylce od&nbsp;své oficiální linie?“</span></p>
          <p class="chunk" data-nb-ref-number="1029" data-nb-words="27" data-nb-chars="222"><span class="idea" data-nb-ref-number="1028" id="idea1028" data-nb-words="27" data-nb-chars="222">„Pevné jádro zkušených kádrů k&nbsp;revizionismu nesvedeš, zvláště ne&nbsp;svými imperialistickými metodami,“ pravilo mu&nbsp;to&nbsp;dvacetileté dítě. „Možná kdybys zkusil rafinovanou ideodiverzi rozleptávající pevné sepětí pokrokových mas.“</span></p>
          <p class="chunk" data-nb-ref-number="1030" data-nb-words="91" data-nb-chars="624"><span class="idea" data-nb-ref-number="1029" id="idea1029" data-nb-words="91" data-nb-chars="624">Dvojsmysly jí&nbsp;šly dobře. Některé její výroky si&nbsp;Kamil druhý den poznamenával do&nbsp;sešitku, aby je&nbsp;mohl literárně použít. Vše, co&nbsp;pro život potřebovala, se&nbsp;naučila na&nbsp;soukromém dvojjazyčném gymnáziu. Převažovaly tam dívky a&nbsp;vystavovaly mladší vyučující silnému nátlaku. Po&nbsp;každé revoluci přichází uvolnění obecných mravů. Na&nbsp;soukromém dvojjazyčném gymnáziu to&nbsp;bylo umocněno tím, že&nbsp;šlo o&nbsp;školu experimentální. Někteří vyučující v&nbsp;rámci demokratizace školství přešli na&nbsp;vzájemné tykání se&nbsp;studenty a&nbsp;studentkami. Jeden importovaný učitel z&nbsp;Německa byl odhodlán splnit v&nbsp;Čechách svou misi za&nbsp;osvobození studenta z&nbsp;nadvlády školy.</span></p>
          <p class="chunk" data-nb-ref-number="1031" data-nb-words="20" data-nb-chars="175"><span class="idea" data-nb-ref-number="1030" id="idea1030" data-nb-words="20" data-nb-chars="175">„Je třeba skončit s&nbsp;ponižováním mladého člověka neurotizujícím známkováním,“ pravil. „Tlak soustavného a&nbsp;přitom nahodilého hodnocení vystavuje studenty nepřijatelnému stresu.“</span></p>
          <p class="chunk" data-nb-ref-number="1032" data-nb-words="69" data-nb-chars="443"><span class="idea" data-nb-ref-number="1031" id="idea1031" data-nb-words="69" data-nb-chars="443">Na&nbsp;začátku hodin připravil několik variant toho, co&nbsp;se&nbsp;bude v&nbsp;této lekci učit. Pak se&nbsp;hlasovalo a&nbsp;učilo se&nbsp;podle přání většiny. Skončilo to&nbsp;vždy tak, že&nbsp;se&nbsp;mezi sebou studenti pohádali, protože menšina se&nbsp;cítila diskriminována. Martina patřila zásadně k&nbsp;menšině a&nbsp;stávala se&nbsp;mluvčím. Obratným vyjednáváním dosáhla toho, že&nbsp;menšina se&nbsp;nemusela podílet na&nbsp;programech, se&nbsp;kterými podle svého zralého <em>přesvědčení</em> nesouhlasila. Ovšem to&nbsp;téměř vždy.</span></p>
          <p class="chunk" data-nb-ref-number="1033" data-nb-words="62" data-nb-chars="435"><span class="idea" data-nb-ref-number="1032" id="idea1032" data-nb-words="62" data-nb-chars="435">Dívky soutěžily v&nbsp;nové demokratické disciplíně, tedy v&nbsp;tom, která dřív <em>dostane</em> učitele tělocviku. Všem sklaplo, protože učitel měl pravděpodobně homosexuální sklony a&nbsp;verbální i&nbsp;neverbální výzvy sedmnáctiletých samiček ho&nbsp;nezajímaly. Martina poprvé narazila na&nbsp;to, že&nbsp;biologické a&nbsp;fyzikální zákony jsou limitem, který ani silná dívčí vůle nemůže překonat. Tělocvikář pak stejně po&nbsp;roce za&nbsp;blíže nevyjasněných okolností ze&nbsp;školy odešel.</span></p>
          <p class="chunk" data-nb-ref-number="1034" data-nb-words="90" data-nb-chars="607"><span class="idea" data-nb-ref-number="1033" id="idea1033" data-nb-words="90" data-nb-chars="607">Martina se&nbsp;tedy spokojila se&nbsp;svedením mladičkého vyučujícího <em>výchovy k&nbsp;demokracii</em> a&nbsp;obohatila jeho dosud dost teoretické poznání o&nbsp;zkušenost, že&nbsp;všichni jsou si&nbsp;na&nbsp;této škole rovni. Experiment s&nbsp;demokracií a&nbsp;individuálním přístupem ke&nbsp;studentovi končil asi v&nbsp;době, kdy Martina maturovala. „Po nás potopa,“ pomyslela si, když viděla, že&nbsp;od&nbsp;dalšího roku se&nbsp;ve&nbsp;všech předmětech opět zavádí <em>pětistupňové číselné</em> hodnocení. V&nbsp;letadle do&nbsp;Anglie (moje dcera nepojede s&nbsp;nějakými úchyláky autobusama a&nbsp;na trajektech, pravil otec) nostalgicky vzpomínala na&nbsp;učitele angličtiny, kterého svedla až&nbsp;po&nbsp;maturitním večírku.</span></p>
          <p class="chunk" data-nb-ref-number="1035" data-nb-words="137" data-nb-chars="907"><span class="idea" data-nb-ref-number="1034" id="idea1034" data-nb-words="137" data-nb-chars="907">„Vidíš, jak jsem nezištná,“ řekla mu, když se&nbsp;ráno s&nbsp;otupělou myslí probouzeli v&nbsp;cizím bytě. Nemohli si&nbsp;několik chvil přesně vzpomenout, jak se&nbsp;tam dostali. Pak se&nbsp;jim vybavilo, že&nbsp;jim ho&nbsp;půjčil majitel, který měl dorazit později. Vypili zatím jeho kafe, a&nbsp;když majitel stále nepřicházel, odešli. Majitele nalezli spícího přede dveřmi. Probudili ho, oznámili mu, že&nbsp;klíče bohužel zabouchli uvnitř a&nbsp;odešli. Učitel angličtiny se&nbsp;ještě několikrát pokoušel radostné chvíle s&nbsp;Martinou zopakovat, ale ona měla ráda změnu. Na&nbsp;rozdíl od&nbsp;Kamilovy Kláry nepovažovala Martina sex zároveň za&nbsp;prostředek sebedestrukce, ale především seberealizace a&nbsp;hry. Do&nbsp;Anglie se&nbsp;těšila, protože tam hodlala ve&nbsp;studiu erotických zvláštností evropských národů pokračovat. Byla mladá, hezká, chytrá a&nbsp;psala se&nbsp;polovina let devadesátých, takže svět jí&nbsp;na&nbsp;rozdíl od&nbsp;permanentně nadávajících Čechů připadal jako úžasné místo k&nbsp;přebývání.</span></p>
          <p class="chunk" data-nb-ref-number="1036" data-nb-words="68" data-nb-chars="430"><span class="idea" data-nb-ref-number="1035" id="idea1035" data-nb-words="68" data-nb-chars="430">V&nbsp;Anglii se&nbsp;seznámila s&nbsp;Američanem Paulem, který ji&nbsp;miloval tak, že&nbsp;za&nbsp;ní&nbsp;později jednou oddaně přijel i&nbsp;do neznámé české východní země. Vybavil se&nbsp;na&nbsp;cestu tak, jako kdyby jel do&nbsp;Asie. V&nbsp;kufru měl dezinfekční tabletky, které se&nbsp;házejí do&nbsp;podezřelé vody, multivitaminové tabletky, průvodce Lonely Planet varujícího před českými taxikáři a&nbsp;upozorňujícího, že&nbsp;spropitné je&nbsp;v&nbsp;českých hospodách asi deset procent celkově placené sumy.</span></p>
          <p class="chunk" data-nb-ref-number="1037" data-nb-words="87" data-nb-chars="572"><span class="idea" data-nb-ref-number="1036" id="idea1036" data-nb-words="87" data-nb-chars="572">Paul se&nbsp;domníval, že&nbsp;se&nbsp;v&nbsp;Čechách uchytí jako učitel angličtiny, protože umí plynně anglicky. Také chtěl napsat román o&nbsp;Praze, aby naplnil poněkud přehnané očekávání kulturní veřejnosti, že&nbsp;když v&nbsp;Praze žije deset tisíc Američanů, musí v&nbsp;jejich řadách vzniknout subkultura podobná americké subkultuře v&nbsp;meziválečné Paříži. Čekalo se&nbsp;na&nbsp;řadu pozoruhodných novel a&nbsp;povídek, poezie a&nbsp;divadelních her, ve&nbsp;kterých se&nbsp;měl smísit zdravý americký svobodný duch s&nbsp;magickou atmosférou střední Evropy. Měl to&nbsp;být jakýsi přímo planetární sňatek kultur v&nbsp;životodárném lůně matky Prahy.</span></p>
          <p class="chunk" data-nb-ref-number="1038" data-nb-words="8" data-nb-chars="60"><span class="idea" data-nb-ref-number="1037" id="idea1037" data-nb-words="8" data-nb-chars="60">„A&nbsp;napsali hovno,“ konstatoval potom autor bestselerů Vrána.</span></p>
          <p class="chunk" data-nb-ref-number="1039" data-nb-words="22" data-nb-chars="147"><span class="idea" data-nb-ref-number="1038" id="idea1038" data-nb-words="22" data-nb-chars="147">Za&nbsp;nevytvoření subkultury a&nbsp;velkého českoamerického románu devadesátých let mohla i&nbsp;Martina. Sotva totiž Paul začal své dílo psát, dala mu&nbsp;kopačky.</span></p>
          <p class="chunk" data-nb-ref-number="1040" data-nb-words="84" data-nb-chars="510"><span class="idea" data-nb-ref-number="1039" id="idea1039" data-nb-words="84" data-nb-chars="510">Pro oba to&nbsp;tak bylo lepší. Zda i&nbsp;pro literaturu, těžko říci. Asi taky. Martina teď „mohla být otevřená pro další vztahy“, jak to&nbsp;svým technickým jazykem nazvala. Protože ale byla nasycena fyzičnem, přešla do&nbsp;fáze déletrvající zábavné hry. Už&nbsp;se&nbsp;nedávala každému, a&nbsp;komu se&nbsp;dala, ten si&nbsp;musel chvilku počkat. Instinktivně poznala, že&nbsp;tímto sítem projdou většinou jen ti, co&nbsp;mají aspoň trochu hlubší zájem. Její otec by&nbsp;možná použil marxistickou terminologii a&nbsp;řekl by, že&nbsp;kvantita přešla skokem v&nbsp;novou kvalitu.</span></p>
          <p class="chunk" data-nb-ref-number="1041" data-nb-words="13" data-nb-chars="65"><span class="idea" data-nb-ref-number="1040" id="idea1040" data-nb-words="13" data-nb-chars="65">„Teď už&nbsp;na&nbsp;mě&nbsp;nesahej. Nechtěl bys mně radši donést něco k&nbsp;pití?“</span></p>
          <p class="chunk" data-nb-ref-number="1042" data-nb-words="10" data-nb-chars="68"><span class="idea" data-nb-ref-number="1041" id="idea1041" data-nb-words="10" data-nb-chars="68">„Připadám si&nbsp;jako starověký otrok,“ zoufal si&nbsp;nadějný český prozaik.</span></p>
          <p class="chunk" data-nb-ref-number="1043" data-nb-words="11" data-nb-chars="71"><span class="idea" data-nb-ref-number="1042" id="idea1042" data-nb-words="11" data-nb-chars="71">„Byli otroci, kteří stáli spoustu peněz. Ty&nbsp;patříš do&nbsp;vyšší kategorie.“</span></p>
          <p class="chunk" data-nb-ref-number="1044" data-nb-words="18" data-nb-chars="127"><span class="idea" data-nb-ref-number="1043" id="idea1043" data-nb-words="18" data-nb-chars="127">Protože byl otec kádr, pocházela z&nbsp;vyšších vrstev. Kdyby socialistický stát povoloval otrokářství, jistě by&nbsp;nějaké otroky měli.</span></p>
          <p class="chunk" data-nb-ref-number="1045" data-nb-words="35" data-nb-chars="217"><span class="idea" data-nb-ref-number="1044" id="idea1044" data-nb-words="35" data-nb-chars="217">„Představ si, jak by&nbsp;to&nbsp;bylo skvělé. Řekla bych Kádrovi, aby mi&nbsp;koupil mladého intelektuálního otroka, třeba tebe. Učil bys mě&nbsp;řecky a&nbsp;vždycky, když by&nbsp;se&nbsp;nikdo nedíval, mohli bychom se&nbsp;oddávat antickým zvrácenostem.“</span></p>
          <p class="chunk" data-nb-ref-number="1046" data-nb-words="7" data-nb-chars="48"><span class="idea" data-nb-ref-number="1045" id="idea1045" data-nb-words="7" data-nb-chars="48">„Antickým zvrácenostem se&nbsp;můžeš oddávat už&nbsp;teď.“</span></p>
          <p class="chunk" data-nb-ref-number="1047" data-nb-words="11" data-nb-chars="70"><span class="idea" data-nb-ref-number="1046" id="idea1046" data-nb-words="11" data-nb-chars="70">„Jenomže neumíš řecky. Tak až&nbsp;se&nbsp;naučíš řecky, tak budou zvrácenosti.“</span></p>
          <p class="chunk" data-nb-ref-number="1048" data-nb-words="7" data-nb-chars="52"><span class="idea" data-nb-ref-number="1047" id="idea1047" data-nb-words="7" data-nb-chars="52">„Nestačily by&nbsp;ti&nbsp;poznatky ze&nbsp;sociologie literatury?“</span></p>
          <p class="chunk" data-nb-ref-number="1049" data-nb-words="12" data-nb-chars="84"><span class="idea" data-nb-ref-number="1048" id="idea1048" data-nb-words="12" data-nb-chars="84">„Sociologie literatury je&nbsp;zvrácená sama o&nbsp;sobě. Nemůžeme být zase <em>tolik</em> dekadentní.“</span></p>
          <p class="chunk" data-nb-ref-number="1050" data-nb-words="6" data-nb-chars="41"><span class="idea" data-nb-ref-number="1049" id="idea1049" data-nb-words="6" data-nb-chars="41">„Jsi mladičká. Ještě se&nbsp;stačíš napravit.“</span></p>
          <p class="chunk" data-nb-ref-number="1051" data-nb-words="22" data-nb-chars="122"><span class="idea" data-nb-ref-number="1050" id="idea1050" data-nb-words="22" data-nb-chars="122">„Ale ty&nbsp;už&nbsp;jsi na&nbsp;prahu věčnosti. Měl by&nbsp;ses už&nbsp;pomalu připravovat na&nbsp;důstojný odchod ze&nbsp;světa. Máš už&nbsp;připravené paměti?“</span></p>
          <p class="chunk" data-nb-ref-number="1052" data-nb-words="22" data-nb-chars="113"><span class="idea" data-nb-ref-number="1051" id="idea1051" data-nb-words="22" data-nb-chars="113">„Ano. Už&nbsp;jsem napsal i&nbsp;to, co&nbsp;se&nbsp;nestalo, abych s&nbsp;tím později nemusel ztrácet čas. Pak už&nbsp;budu jenom plnit plán.“</span></p>
          <p class="chunk" data-nb-ref-number="1053" data-nb-words="4" data-nb-chars="22"><span class="idea" data-nb-ref-number="1052" id="idea1052" data-nb-words="4" data-nb-chars="22">„Co se&nbsp;ještě nestalo?“</span></p>
          <p class="chunk" data-nb-ref-number="1054" data-nb-words="17" data-nb-chars="120"><span class="idea" data-nb-ref-number="1053" id="idea1053" data-nb-words="17" data-nb-chars="120">„Ještě jsem tě&nbsp;nesvedl. Přece nechceš, abych kvůli tvým adolescentním vrtochům a&nbsp;hrané cudnosti vyhodil celou kapitolu.“</span></p>
          <p class="chunk" data-nb-ref-number="1055" data-nb-words="51" data-nb-chars="318"><span class="idea" data-nb-ref-number="1054" id="idea1054" data-nb-words="51" data-nb-chars="318">„Počítač ti&nbsp;hravě vymění dosavadní jméno za&nbsp;jiné. Jméno je&nbsp;přece jen soubor znaků, který nemá nic společného s&nbsp;domněle reálnými osobami. Mě&nbsp;na&nbsp;to&nbsp;vůbec nepotřebuješ. Kdyby to&nbsp;nedopadlo s&nbsp;nikým, mohl by&nbsp;sis připravit alternativní kapitolu, že&nbsp;ses na&nbsp;sklonku života věnoval hlavně ekologii a&nbsp;boji proti nášlapným minám.“</span></p>
          <p class="chunk" data-nb-ref-number="1056" data-nb-words="9" data-nb-chars="59"><span class="idea" data-nb-ref-number="1055" id="idea1055" data-nb-words="9" data-nb-chars="59">„Připadalo by&nbsp;ti&nbsp;to&nbsp;dostatečně mužné a&nbsp;čtenářsky zajímavé?“</span></p>
          <p class="chunk" data-nb-ref-number="1057" data-nb-words="7" data-nb-chars="36"><span class="idea" data-nb-ref-number="1056" id="idea1056" data-nb-words="7" data-nb-chars="36">„Nechtěl jsi mi&nbsp;donést něco k&nbsp;pití?“</span></p>
          <hr>
          <p class="chunk" data-nb-ref-number="1058" data-nb-words="30" data-nb-chars="168"><span class="idea" data-nb-ref-number="1057" id="idea1057" data-nb-words="30" data-nb-chars="168">Leželi vedle sebe na&nbsp;posteli a&nbsp;ona mu&nbsp;nedovolila víc než několik letmých polibků. Všechno od&nbsp;pasu níž bylo tabu. Zkoušel to&nbsp;znova a&nbsp;znova, ale už&nbsp;jenom dost mechanicky.</span></p>
          <p class="chunk" data-nb-ref-number="1059" data-nb-words="5" data-nb-chars="29"><span class="idea" data-nb-ref-number="1058" id="idea1058" data-nb-words="5" data-nb-chars="29">„A&nbsp;co když nechci?“ namítala.</span></p>
          <p class="chunk" data-nb-ref-number="1060" data-nb-words="8" data-nb-chars="47"><span class="idea" data-nb-ref-number="1059" id="idea1059" data-nb-words="8" data-nb-chars="47">„Ženy něco jiného říkají a&nbsp;něco jiného dělají.“</span></p>
          <p class="chunk" data-nb-ref-number="1061" data-nb-words="9" data-nb-chars="52"><span class="idea" data-nb-ref-number="1060" id="idea1060" data-nb-words="9" data-nb-chars="52">„Jako spisovatel bys měl mít úctu k&nbsp;lidskému slovu.“</span></p>
          <p class="chunk" data-nb-ref-number="1062" data-nb-words="5" data-nb-chars="36"><span class="idea" data-nb-ref-number="1061" id="idea1061" data-nb-words="5" data-nb-chars="36">„Vyjadřovat se&nbsp;můžeme i&nbsp;neverbálně.“</span></p>
          <p class="chunk" data-nb-ref-number="1063" data-nb-words="1" data-nb-chars="6"><span class="idea" data-nb-ref-number="1062" id="idea1062" data-nb-words="1" data-nb-chars="6">„Jak?“</span></p>
          <p class="chunk" data-nb-ref-number="1064" data-nb-words="8" data-nb-chars="40"><span class="idea" data-nb-ref-number="1063" id="idea1063" data-nb-words="8" data-nb-chars="40">„Třeba tak, že&nbsp;se&nbsp;necháš pozvat na&nbsp;noc.“</span></p>
          <p class="chunk" data-nb-ref-number="1065" data-nb-words="4" data-nb-chars="32"><span class="idea" data-nb-ref-number="1064" id="idea1064" data-nb-words="4" data-nb-chars="32">„Nestihli bychom noční tramvaj.“</span></p>
          <p class="chunk" data-nb-ref-number="1066" data-nb-words="6" data-nb-chars="38"><span class="idea" data-nb-ref-number="1065" id="idea1065" data-nb-words="6" data-nb-chars="38">„Protože jsi chtěla ještě jeden punč.“</span></p>
          <p class="chunk" data-nb-ref-number="1067" data-nb-words="21" data-nb-chars="110"><span class="idea" data-nb-ref-number="1066" id="idea1066" data-nb-words="21" data-nb-chars="110">Od&nbsp;muže by&nbsp;bylo trapné vysvětlovat ženě, že&nbsp;s&nbsp;ním chce určitě něco mít, když ona sama tvrdí, že&nbsp;určitě nechce.</span></p>
          <p class="chunk" data-nb-ref-number="1068" data-nb-words="13" data-nb-chars="75"><span class="idea" data-nb-ref-number="1067" id="idea1067" data-nb-words="13" data-nb-chars="75">„Když říkám ne, myslím ne,“ zopakovala starou frázi. „Co bych z&nbsp;toho měla?“</span></p>
          <p class="chunk" data-nb-ref-number="1069" data-nb-words="5" data-nb-chars="28"><span class="idea" data-nb-ref-number="1068" id="idea1068" data-nb-words="5" data-nb-chars="28">„Bylo by&nbsp;to&nbsp;velmi příjemné.“</span></p>
          <p class="chunk" data-nb-ref-number="1070" data-nb-words="3" data-nb-chars="19"><span class="idea" data-nb-ref-number="1069" id="idea1069" data-nb-words="3" data-nb-chars="19">„Tak třeba příště.“</span></p>
          <p class="chunk" data-nb-ref-number="1071" data-nb-words="15" data-nb-chars="98"><span class="idea" data-nb-ref-number="1070" id="idea1070" data-nb-words="15" data-nb-chars="98">„Příště?“ zeptal se&nbsp;s&nbsp;jistou nadějí v&nbsp;hlase. Byl schopen přistoupit na&nbsp;freudovské odložení slasti.</span></p>
          <p class="chunk" data-nb-ref-number="1072" data-nb-words="7" data-nb-chars="46"><span class="idea" data-nb-ref-number="1071" id="idea1071" data-nb-words="7" data-nb-chars="46">„Nebo třeba vůbec někdy jindy. Ještě uvidíme.“</span></p>
          <p class="chunk" data-nb-ref-number="1073" data-nb-words="6" data-nb-chars="34"><span class="idea" data-nb-ref-number="1072" id="idea1072" data-nb-words="6" data-nb-chars="34">„Není to&nbsp;jedno? Dnes, nebo jindy.“</span></p>
          <p class="chunk" data-nb-ref-number="1074" data-nb-words="8" data-nb-chars="51"><span class="idea" data-nb-ref-number="1073" id="idea1073" data-nb-words="8" data-nb-chars="51">„To se&nbsp;ti&nbsp;právě pokouším naznačit. Klidně počkáme.“</span></p>
          <p class="chunk" data-nb-ref-number="1075" data-nb-words="43" data-nb-chars="260"><span class="idea" data-nb-ref-number="1074" id="idea1074" data-nb-words="43" data-nb-chars="260">Kamil nechtěl čekat. Nemohl však popřít, že&nbsp;na&nbsp;jejím zdráhání bylo něco nesmírně přitažlivého. Není to&nbsp;úplně lehká holka. Vědomí, že&nbsp;ji&nbsp;nemůže mít každý, ho&nbsp;naplnilo ještě větší touhou. Má&nbsp;své kvality, a&nbsp;kdyby ji&nbsp;dobyl, nesmírně by&nbsp;to&nbsp;posílilo jeho sebevědomí.</span></p>
          <p class="chunk" data-nb-ref-number="1076" data-nb-words="22" data-nb-chars="119"><span class="idea" data-nb-ref-number="1075" id="idea1075" data-nb-words="22" data-nb-chars="119">Hladila ho&nbsp;po&nbsp;vlasech, ale to&nbsp;bylo všechno. Pokoušel se&nbsp;ji&nbsp;přimět, aby se&nbsp;věnovala i&nbsp;jiným partiím, ale nechtělo se&nbsp;jí.</span></p>
          <p class="chunk" data-nb-ref-number="1077" data-nb-words="3" data-nb-chars="17"><span class="idea" data-nb-ref-number="1076" id="idea1076" data-nb-words="3" data-nb-chars="17">„Už budeme spát?“</span></p>
          <p class="chunk" data-nb-ref-number="1078" data-nb-words="33" data-nb-chars="225"><span class="idea" data-nb-ref-number="1077" id="idea1077" data-nb-words="33" data-nb-chars="225">Nenáviděl v&nbsp;takových situacích slovo „spát“. Cítil téměř fyzickou bolest z&nbsp;neuspokojení a&nbsp;uvažoval, proč jsou ženy tak kruté. Samozřejmě věděl, že&nbsp;sociobiologie to&nbsp;dovede vysvětlit, ale to&nbsp;mu&nbsp;nepřinášelo žádnou velkou útěchu.</span></p>
          <hr>
          <p class="chunk" data-nb-ref-number="1079" data-nb-words="63" data-nb-chars="378"><span class="idea" data-nb-ref-number="1078" id="idea1078" data-nb-words="63" data-nb-chars="378">Došlo k&nbsp;tomu docela nečekaně. Martina měla celou noc hlídat děti, neboť jejich rodiče museli odjet do&nbsp;Berlína na&nbsp;služební cestu. Děti už&nbsp;byly velké, holčičky sedm a&nbsp;deset let, ale Martina s&nbsp;nimi měla strávit za&nbsp;zvláštní příplatek dvě noci, „kdyby něco“. Proto spěchala a&nbsp;ani nechtěla vypít další skleničku. Když viděla, že&nbsp;je&nbsp;Kamil zklamaný, učinila nabídku: „Tak pojď se&nbsp;mnou.“</span></p>
          <p class="chunk" data-nb-ref-number="1080" data-nb-words="6" data-nb-chars="34"><span class="idea" data-nb-ref-number="1079" id="idea1079" data-nb-words="6" data-nb-chars="34">„Přece nemůžu jít do&nbsp;cizího bytu.“</span></p>
          <p class="chunk" data-nb-ref-number="1081" data-nb-words="26" data-nb-chars="147"><span class="idea" data-nb-ref-number="1080" id="idea1080" data-nb-words="26" data-nb-chars="147">„Jim by&nbsp;to&nbsp;nevadilo. Rozhodně míň, než kdybych tam přišla pozdě. Musíme si&nbsp;pospíšit, protože v&nbsp;sedm budou volat z&nbsp;Berlína a&nbsp;budou mě&nbsp;chtít slyšet.“</span></p>
          <p class="chunk" data-nb-ref-number="1082" data-nb-words="49" data-nb-chars="292"><span class="idea" data-nb-ref-number="1081" id="idea1081" data-nb-words="49" data-nb-chars="292">Stihli to&nbsp;jen tak tak. K&nbsp;telefonu Martina dobíhala z&nbsp;předsíně. Pak už&nbsp;měli čas jenom pro sebe, protože holčičky daly způsobně dobrou noc, Martina jim přečetla před spaním Medvídka Pú&nbsp;(kdysi řekli Kamilovi, že&nbsp;je&nbsp;jako Ijáček, takže na&nbsp;dílo poněkud zanevřel) a&nbsp;potom v&nbsp;dětském pokojíčku zhasla.</span></p>
          <p class="chunk" data-nb-ref-number="1083" data-nb-words="49" data-nb-chars="334"><span class="idea" data-nb-ref-number="1082" id="idea1082" data-nb-words="49" data-nb-chars="334">Byl to&nbsp;běžný panelákový byt. Běžný tím, že&nbsp;všude kolem zaznívaly obvyklé panelákové zvuky, jako je&nbsp;splachování, napouštění vany, klepání bifteků, televizní zpravodajství, bouchání dveřmi, výtah, dunící hlasy otců rodin, ječení manželek, křik dětí a&nbsp;štěkání psa. Jednou se&nbsp;dokonce ozvala i&nbsp;vrtačka, ale nějaké bouchání ji&nbsp;zase umlčelo.</span></p>
          <p class="chunk" data-nb-ref-number="1084" data-nb-words="14" data-nb-chars="71"><span class="idea" data-nb-ref-number="1083" id="idea1083" data-nb-words="14" data-nb-chars="71">Sedli si&nbsp;vedle sebe. Začal ji&nbsp;hladit ve&nbsp;vlasech. Pak ji&nbsp;políbil na&nbsp;krk.</span></p>
          <p class="chunk" data-nb-ref-number="1085" data-nb-words="10" data-nb-chars="60"><span class="idea" data-nb-ref-number="1084" id="idea1084" data-nb-words="10" data-nb-chars="60">„Co když se&nbsp;probudí děti?“ zeptala se&nbsp;věcně uprostřed vášní.</span></p>
          <p class="chunk" data-nb-ref-number="1086" data-nb-words="4" data-nb-chars="19"><span class="idea" data-nb-ref-number="1085" id="idea1085" data-nb-words="4" data-nb-chars="19">„Ať se&nbsp;něco naučí.“</span></p>
          <p class="chunk" data-nb-ref-number="1087" data-nb-words="5" data-nb-chars="25"><span class="idea" data-nb-ref-number="1086" id="idea1086" data-nb-words="5" data-nb-chars="25">„Jsou na&nbsp;to&nbsp;trochu malé.“</span></p>
          <p class="chunk" data-nb-ref-number="1088" data-nb-words="9" data-nb-chars="56"><span class="idea" data-nb-ref-number="1087" id="idea1087" data-nb-words="9" data-nb-chars="56">„Budou mít náskok,“ řekl Kamil a&nbsp;pokračoval v&nbsp;polibcích.</span></p>
          <p class="chunk" data-nb-ref-number="1089" data-nb-words="3" data-nb-chars="20"><span class="idea" data-nb-ref-number="1088" id="idea1088" data-nb-words="3" data-nb-chars="20">„Dost velký náskok.“</span></p>
          <p class="chunk" data-nb-ref-number="1090" data-nb-words="4" data-nb-chars="29"><span class="idea" data-nb-ref-number="1089" id="idea1089" data-nb-words="4" data-nb-chars="29">„Dnešní děti dospívají dřív.“</span></p>
          <p class="chunk" data-nb-ref-number="1091" data-nb-words="19" data-nb-chars="97"><span class="idea" data-nb-ref-number="1090" id="idea1090" data-nb-words="19" data-nb-chars="97">„Holčičky by&nbsp;se&nbsp;třeba mohly ptát maminky a&nbsp;tatínka, co&nbsp;to&nbsp;dělal v&nbsp;noci ten pán s&nbsp;tetou Martinou.“</span></p>
          <p class="chunk" data-nb-ref-number="1092" data-nb-words="3" data-nb-chars="18"><span class="idea" data-nb-ref-number="1091" id="idea1091" data-nb-words="3" data-nb-chars="18">„Samé hezké věci.“</span></p>
          <p class="chunk" data-nb-ref-number="1093" data-nb-words="4" data-nb-chars="30"><span class="idea" data-nb-ref-number="1092" id="idea1092" data-nb-words="4" data-nb-chars="30">„Dětem tak možná nepřipadají.“</span></p>
          <p class="chunk" data-nb-ref-number="1094" data-nb-words="15" data-nb-chars="70"><span class="idea" data-nb-ref-number="1093" id="idea1093" data-nb-words="15" data-nb-chars="70">Kamil se&nbsp;na&nbsp;ni&nbsp;zkoumavě podíval. Nikdy si&nbsp;u&nbsp;ní nebyl jistý, na&nbsp;čem je.</span></p>
          <p class="chunk" data-nb-ref-number="1095" data-nb-words="3" data-nb-chars="16"><span class="idea" data-nb-ref-number="1094" id="idea1094" data-nb-words="3" data-nb-chars="16">„Jsi taky dítě?“</span></p>
          <p class="chunk" data-nb-ref-number="1096" data-nb-words="6" data-nb-chars="33"><span class="idea" data-nb-ref-number="1095" id="idea1095" data-nb-words="6" data-nb-chars="33">„Pokračuj. I&nbsp;já se&nbsp;ráda přiučím.“</span></p>
          <p class="chunk" data-nb-ref-number="1097" data-nb-words="6" data-nb-chars="37"><span class="idea" data-nb-ref-number="1096" id="idea1096" data-nb-words="6" data-nb-chars="37">„Bude to&nbsp;něco jako učňovská zkouška?“</span></p>
          <p class="chunk" data-nb-ref-number="1098" data-nb-words="14" data-nb-chars="106"><span class="idea" data-nb-ref-number="1097" id="idea1097" data-nb-words="14" data-nb-chars="106">„Spíš takový nepovinný seminář výchovy k&nbsp;rodičovství,“ pravila a&nbsp;konečně opětovala několik něžných pohybů.</span></p>
          <p class="chunk" data-nb-ref-number="1099" data-nb-words="55" data-nb-chars="311"><span class="idea" data-nb-ref-number="1098" id="idea1098" data-nb-words="55" data-nb-chars="311">Dobýval se&nbsp;jí&nbsp;rukou pod tričko, protože nevěděl, zda dnes má, nebo nemá podprsenku. Spíše se&nbsp;mu&nbsp;zdálo, že&nbsp;nemá, ale nebyl si&nbsp;jist a&nbsp;mátlo ho&nbsp;to. Pak zjistil, že&nbsp;má&nbsp;na&nbsp;sobě trička nejspíše dvě a&nbsp;to že&nbsp;je&nbsp;ten problém. Tričko je&nbsp;lepší než podprsenka, protože odpadnou problémy se&nbsp;zapínáním, respektive rozepínáním.</span></p>
          <p class="chunk" data-nb-ref-number="1100" data-nb-words="4" data-nb-chars="33"><span class="idea" data-nb-ref-number="1099" id="idea1099" data-nb-words="4" data-nb-chars="33">„Zkoumáš, jestli mám podprsenku?“</span></p>
          <p class="chunk" data-nb-ref-number="1101" data-nb-words="9" data-nb-chars="57"><span class="idea" data-nb-ref-number="1100" id="idea1100" data-nb-words="9" data-nb-chars="57">„Nechtěl jsem se&nbsp;ptát. Připadalo by&nbsp;mi&nbsp;to&nbsp;nespolečenské.“</span></p>
          <p class="chunk" data-nb-ref-number="1102" data-nb-words="37" data-nb-chars="258"><span class="idea" data-nb-ref-number="1101" id="idea1101" data-nb-words="37" data-nb-chars="258">Od&nbsp;sousedů zaznělo noční televizní zpravodajství: „Následující záběry jsou skutečně jenom pro silné nervy. Na&nbsp;místě zůstali tři mrtví a&nbsp;několik raněných. Při vyprošťování byly použity tři pohotovostní vozy a&nbsp;těžce zraněnou ženu odvezl do&nbsp;nemocnice vrtulník.“</span></p>
          <p class="chunk" data-nb-ref-number="1103" data-nb-words="6" data-nb-chars="45"><span class="idea" data-nb-ref-number="1102" id="idea1102" data-nb-words="6" data-nb-chars="45">„Svět je&nbsp;plný tragédií,“ poznamenala Martina.</span></p>
          <p class="chunk" data-nb-ref-number="1104" data-nb-words="18" data-nb-chars="103"><span class="idea" data-nb-ref-number="1103" id="idea1103" data-nb-words="18" data-nb-chars="103">„Ano,“ odvětil a&nbsp;stáhnul jí&nbsp;první tričko tmavě červené barvy. Pod ním bylo bílé tílko s&nbsp;úzkými ramínky.</span></p>
          <p class="chunk" data-nb-ref-number="1105" data-nb-words="29" data-nb-chars="191"><span class="idea" data-nb-ref-number="1104" id="idea1104" data-nb-words="29" data-nb-chars="191">Nekrofilie moderátora pokračovala a&nbsp;panely nesly jeho ztlumený hlas po&nbsp;celém domě: „Nadměrná rychlost a&nbsp;snad i&nbsp;první podzimní mlhy si&nbsp;vyžádaly krutou daň. Nyní raději k&nbsp;něčemu radostnějšímu.“</span></p>
          <p class="chunk" data-nb-ref-number="1106" data-nb-words="72" data-nb-chars="434"><span class="idea" data-nb-ref-number="1105" id="idea1105" data-nb-words="72" data-nb-chars="434">Kamil s&nbsp;Martinou se&nbsp;již dále nic nedozvěděli, protože jak došlo na&nbsp;radostnější události, soused televizní přístroj vypnul. Nevadilo jim to, protože v&nbsp;tuto chvíli již leželi na&nbsp;gauči a&nbsp;tiskli se&nbsp;k&nbsp;sobě jako v&nbsp;italském filmu. Seshora se&nbsp;ozvalo klepání masa na&nbsp;biftek a&nbsp;hlasitý hovor. Slovům nebylo rozumět, pouze bylo patrné, že&nbsp;se&nbsp;tam vysoký ženský hlas hádá s&nbsp;dunivým hlasem mužským. Žena své argumenty doprovázela bušením do&nbsp;bifteků.</span></p>
          <p class="chunk" data-nb-ref-number="1107" data-nb-words="12" data-nb-chars="79"><span class="idea" data-nb-ref-number="1106" id="idea1106" data-nb-words="12" data-nb-chars="79">„Proč nedělají něco rozumnějšího,“ řekl Kamil a&nbsp;rozepnul jí&nbsp;knof­líček u&nbsp;riflí.</span></p>
          <p class="chunk" data-nb-ref-number="1108" data-nb-words="11" data-nb-chars="80"><span class="idea" data-nb-ref-number="1107" id="idea1107" data-nb-words="11" data-nb-chars="80">„Proč nedělají něco příjemnějšího,“ řekla Martina a&nbsp;rozepla mu&nbsp;tentýž knoflíček.</span></p>
          <p class="chunk" data-nb-ref-number="1109" data-nb-words="18" data-nb-chars="129"><span class="idea" data-nb-ref-number="1108" id="idea1108" data-nb-words="18" data-nb-chars="129">Právě když spisovatel bojoval se&nbsp;zipem Original Levi’s Jeans, zazvonil telefon. Martina otráveně vstala a&nbsp;šla zvednout sluchátko.</span></p>
          <p class="chunk" data-nb-ref-number="1110" data-nb-words="13" data-nb-chars="80"><span class="idea" data-nb-ref-number="1109" id="idea1109" data-nb-words="13" data-nb-chars="80">„Ne, není tu&nbsp;linka důvěry,“ pravila do&nbsp;přístroje pánovi, který se&nbsp;zřejmě spletl.</span></p>
          <p class="chunk" data-nb-ref-number="1111" data-nb-words="6" data-nb-chars="47"><span class="idea" data-nb-ref-number="1110" id="idea1110" data-nb-words="6" data-nb-chars="47">„A&nbsp;vy mi&nbsp;nedůvěřujete?“ zaimprovizoval neznámý.</span></p>
          <p class="chunk" data-nb-ref-number="1112" data-nb-words="8" data-nb-chars="47"><span class="idea" data-nb-ref-number="1111" id="idea1111" data-nb-words="8" data-nb-chars="47">„Proč bych to&nbsp;měla dělat,“ odvětila a&nbsp;zavěsila.</span></p>
          <p class="chunk" data-nb-ref-number="1113" data-nb-words="64" data-nb-chars="408"><span class="idea" data-nb-ref-number="1112" id="idea1112" data-nb-words="64" data-nb-chars="408">„Byl to&nbsp;omyl,“ nahlásila a&nbsp;sedla si&nbsp;vedle Kamila na&nbsp;gauč. Zazvonění narušilo přirozený průběh svádění. Nebylo jaksi možno ulehnout do&nbsp;téže polohy jako předtím. Martina však správně usoudila, že&nbsp;pro jejího partnera nebude problém navodit tutéž situaci. Vrátil se&nbsp;znovu ke&nbsp;křivce jejího krku. Zvrátila hlavu a&nbsp;zavřela oči. Zajel dlaní pod tričko, načež je&nbsp;v&nbsp;této poloze objevila desetiletá dcera majitelů bytu.</span></p>
          <p class="chunk" data-nb-ref-number="1114" data-nb-words="7" data-nb-chars="36"><span class="idea" data-nb-ref-number="1113" id="idea1113" data-nb-words="7" data-nb-chars="36">„Chtěla bych čůrat. Kdo je&nbsp;ten pán?“</span></p>
          <p class="chunk" data-nb-ref-number="1115" data-nb-words="18" data-nb-chars="100"><span class="idea" data-nb-ref-number="1114" id="idea1114" data-nb-words="18" data-nb-chars="100">„Vždyť čůrat můžeš sama,“ pravila dívka. „To je&nbsp;strejda Kamil. Jako já&nbsp;hlídám vás, tak on&nbsp;hlídá mě.“</span></p>
          <p class="chunk" data-nb-ref-number="1116" data-nb-words="5" data-nb-chars="25"><span class="idea" data-nb-ref-number="1115" id="idea1115" data-nb-words="5" data-nb-chars="25">„Aha. Můžeš jít se&nbsp;mnou?“</span></p>
          <p class="chunk" data-nb-ref-number="1117" data-nb-words="33" data-nb-chars="184"><span class="idea" data-nb-ref-number="1116" id="idea1116" data-nb-words="33" data-nb-chars="184">Martina opět vstala z&nbsp;lůžka nedokonané neřesti. „Alenka má&nbsp;trochu fobie. Ve&nbsp;dne je&nbsp;to&nbsp;v&nbsp;pohodě, ale v&nbsp;noci se&nbsp;bojí zavřít na&nbsp;záchodě. Občas musí stát někdo venku u&nbsp;pootevřených dveří.“</span></p>
          <p class="chunk" data-nb-ref-number="1118" data-nb-words="3" data-nb-chars="16"><span class="idea" data-nb-ref-number="1117" id="idea1117" data-nb-words="3" data-nb-chars="16">„To je&nbsp;dědičné?“</span></p>
          <p class="chunk" data-nb-ref-number="1119" data-nb-words="15" data-nb-chars="90"><span class="idea" data-nb-ref-number="1118" id="idea1118" data-nb-words="15" data-nb-chars="90">„Nevím. Rodiče nic takového nevyžadují. Ale vlastně jsem tu&nbsp;s&nbsp;nimi nikdy přes noc nebyla.“</span></p>
          <p class="chunk" data-nb-ref-number="1120" data-nb-words="7" data-nb-chars="36"><span class="idea" data-nb-ref-number="1119" id="idea1119" data-nb-words="7" data-nb-chars="36">„Co je&nbsp;to&nbsp;fobie?“ zeptala se&nbsp;Alenka.</span></p>
          <p class="chunk" data-nb-ref-number="1121" data-nb-words="13" data-nb-chars="91"><span class="idea" data-nb-ref-number="1120" id="idea1120" data-nb-words="13" data-nb-chars="91">„Fobie je&nbsp;strach z&nbsp;neviditelných strašidel,“ objasnila Martina a&nbsp;dodala: „Tak jdeme čůrat.“</span></p>
          <p class="chunk" data-nb-ref-number="1122" data-nb-words="12" data-nb-chars="77"><span class="idea" data-nb-ref-number="1121" id="idea1121" data-nb-words="12" data-nb-chars="77">Alenka se&nbsp;nerozhodně zastavila u&nbsp;dveří. „Ale strejda Kamil zůstane tady, že?“</span></p>
          <p class="chunk" data-nb-ref-number="1123" data-nb-words="11" data-nb-chars="64"><span class="idea" data-nb-ref-number="1122" id="idea1122" data-nb-words="11" data-nb-chars="64">„Neboj. On&nbsp;není vojér a&nbsp;přinejmenším je&nbsp;na&nbsp;mírně starší slečny.“</span></p>
          <p class="chunk" data-nb-ref-number="1124" data-nb-words="5" data-nb-chars="16"><span class="idea" data-nb-ref-number="1123" id="idea1123" data-nb-words="5" data-nb-chars="16">„A&nbsp;co na&nbsp;ně&nbsp;je?“</span></p>
          <p class="chunk" data-nb-ref-number="1125" data-nb-words="7" data-nb-chars="30"><span class="idea" data-nb-ref-number="1124" id="idea1124" data-nb-words="7" data-nb-chars="30">„To se&nbsp;tak říká. Že&nbsp;ho&nbsp;berou.“</span></p>
          <p class="chunk" data-nb-ref-number="1126" data-nb-words="12" data-nb-chars="67"><span class="idea" data-nb-ref-number="1125" id="idea1125" data-nb-words="12" data-nb-chars="67">„To říká táta o&nbsp;rybách, že&nbsp;berou,“ chytila se&nbsp;Alenka známého slova.</span></p>
          <p class="chunk" data-nb-ref-number="1127" data-nb-words="11" data-nb-chars="76"><span class="idea" data-nb-ref-number="1126" id="idea1126" data-nb-words="11" data-nb-chars="76">„Přesně tak. Strejda Kamil zůstane tady, protože kromě jiného jsem žárlivá.“</span></p>
          <p class="chunk" data-nb-ref-number="1128" data-nb-words="85" data-nb-chars="566"><span class="idea" data-nb-ref-number="1127" id="idea1127" data-nb-words="85" data-nb-chars="566">Obě slečny opustily pokoj. Kamil přemítal, která z&nbsp;těch dvou si&nbsp;z&nbsp;něj utahuje víc. Měl nejasné tušení, že&nbsp;ženy zakončují základní vývoj své osobnosti zhruba kolem pěti let věku, kdy již umí vše podstatné. Potom doplňují jenom drobnosti, jako jsou některé fyzické záležitosti. Ženy sice nejsou nikdy schopny vytvořit skutečně tvůrčí kolektiv, ale to&nbsp;jim nijak nebrání v&nbsp;seskupování nesčetných protimužských koalic. Věk, inteligence, světový názor a&nbsp;rasa přitom v&nbsp;jejich strategických hrách nemají velkou roli. Jeho úvahy přerušilo spláchnutí. Martina se&nbsp;vrátila sama.</span></p>
          <p class="chunk" data-nb-ref-number="1129" data-nb-words="16" data-nb-chars="95"><span class="idea" data-nb-ref-number="1128" id="idea1128" data-nb-words="16" data-nb-chars="95">„Alenka slíbila, že&nbsp;už&nbsp;půjde spát. Samozřejmě se&nbsp;může stát, že&nbsp;ještě bude chtít čůrat Hanička.“</span></p>
          <p class="chunk" data-nb-ref-number="1130" data-nb-words="4" data-nb-chars="24"><span class="idea" data-nb-ref-number="1129" id="idea1129" data-nb-words="4" data-nb-chars="24">„Hanička má&nbsp;taky fobie?“</span></p>
          <p class="chunk" data-nb-ref-number="1131" data-nb-words="15" data-nb-chars="87"><span class="idea" data-nb-ref-number="1130" id="idea1130" data-nb-words="15" data-nb-chars="87">„Ne. Jenom někdy noční můry. Většinou ale před půlnocí, takže dneska je&nbsp;asi v&nbsp;pořádku.“</span></p>
          <p class="chunk" data-nb-ref-number="1132" data-nb-words="14" data-nb-chars="80"><span class="idea" data-nb-ref-number="1131" id="idea1131" data-nb-words="14" data-nb-chars="80">Roztáhli skládací gauč a&nbsp;položili na&nbsp;něj deku. Když zhasli, přitulili se&nbsp;k&nbsp;sobě.</span></p>
          <p class="chunk" data-nb-ref-number="1133" data-nb-words="11" data-nb-chars="67"><span class="idea" data-nb-ref-number="1132" id="idea1132" data-nb-words="11" data-nb-chars="67">„Teď by&nbsp;mělo následovat vylíčení toho, jak jsi přišla o&nbsp;panenství.“</span></p>
          <p class="chunk" data-nb-ref-number="1134" data-nb-words="45" data-nb-chars="234"><span class="idea" data-nb-ref-number="1133" id="idea1133" data-nb-words="45" data-nb-chars="234">„To se&nbsp;dělá jenom tehdy, když má&nbsp;k&nbsp;něčemu dojít. Teď není úplně jasné, že&nbsp;k&nbsp;něčemu dojde. Také se&nbsp;to&nbsp;dělá v&nbsp;případech, kdy si&nbsp;chlapec myslí, že&nbsp;je&nbsp;dívka panna. Ona pak musí dojemným příběhem naznačit, že&nbsp;se&nbsp;chlapec v&nbsp;tomto bodě mýlí.“</span></p>
          <p class="chunk" data-nb-ref-number="1135" data-nb-words="6" data-nb-chars="26"><span class="idea" data-nb-ref-number="1134" id="idea1134" data-nb-words="6" data-nb-chars="26">„Tak jak to&nbsp;bylo s&nbsp;tebou?“</span></p>
          <p class="chunk" data-nb-ref-number="1136" data-nb-words="4" data-nb-chars="25"><span class="idea" data-nb-ref-number="1135" id="idea1135" data-nb-words="4" data-nb-chars="25">„Byl to&nbsp;filmový režisér.“</span></p>
          <p class="chunk" data-nb-ref-number="1137" data-nb-words="1" data-nb-chars="7"><span class="idea" data-nb-ref-number="1136" id="idea1136" data-nb-words="1" data-nb-chars="7">„Uber.“</span></p>
          <p class="chunk" data-nb-ref-number="1138" data-nb-words="3" data-nb-chars="22"><span class="idea" data-nb-ref-number="1137" id="idea1137" data-nb-words="3" data-nb-chars="22">„Tak druhořadý herec.“</span></p>
          <p class="chunk" data-nb-ref-number="1139" data-nb-words="20" data-nb-chars="118"><span class="idea" data-nb-ref-number="1138" id="idea1138" data-nb-words="20" data-nb-chars="118">„To je&nbsp;o&nbsp;něco lepší. Ale ještě tomu něco chybí. Nezapomeň, že&nbsp;jsem pokládán za&nbsp;posledního z&nbsp;mladých českých realistů.“</span></p>
          <p class="chunk" data-nb-ref-number="1140" data-nb-words="7" data-nb-chars="63"><span class="idea" data-nb-ref-number="1139" id="idea1139" data-nb-words="7" data-nb-chars="63">„Asistent režie. Dokumentárního filmu. Přiživoval se&nbsp;reklamou.“</span></p>
          <p class="chunk" data-nb-ref-number="1141" data-nb-words="4" data-nb-chars="22"><span class="idea" data-nb-ref-number="1140" id="idea1140" data-nb-words="4" data-nb-chars="22">„Na této verzi trváš?“</span></p>
          <p class="chunk" data-nb-ref-number="1142" data-nb-words="4" data-nb-chars="25"><span class="idea" data-nb-ref-number="1141" id="idea1141" data-nb-words="4" data-nb-chars="25">„Tato verze je&nbsp;pravdivá.“</span></p>
        </section>
        <section>
          <p class="chunk" data-nb-ref-number="1143" data-nb-words="31" data-nb-chars="190"><span class="idea" data-nb-ref-number="1142" id="idea1142" data-nb-words="31" data-nb-chars="190"><em>Dveře maringotky hluše zaklaply. Karel se&nbsp;k&nbsp;ní nedočkavě přitiskl. Bylo jí&nbsp;teprve šestnáct a&nbsp;v&nbsp;poslední chvíli ji&nbsp;napadlo, jestli nemá ještě nějakou dobu počkat. Snad by&nbsp;tomu mohla uniknout.</em></span></p>
          <p class="chunk" data-nb-ref-number="1144" data-nb-words="3" data-nb-chars="24"><span class="idea" data-nb-ref-number="1143" id="idea1143" data-nb-words="3" data-nb-chars="24"><em>„Nechci. Dneska nechci.“</em></span></p>
          <p class="chunk" data-nb-ref-number="1145" data-nb-words="22" data-nb-chars="139"><span class="idea" data-nb-ref-number="1144" id="idea1144" data-nb-words="22" data-nb-chars="139"><em>„Ale chceš,“ slyšela ho&nbsp;jakoby z&nbsp;veliké dálky. Venku někdo prošel kolem jejich přívěsu. Na&nbsp;zatažené záclonce se&nbsp;mihnul stín lidské postavy.</em></span></p>
          <p class="chunk" data-nb-ref-number="1146" data-nb-words="2" data-nb-chars="9"><span class="idea" data-nb-ref-number="1145" id="idea1145" data-nb-words="2" data-nb-chars="9"><em>„Ne, ne.“</em></span></p>
          <p class="chunk" data-nb-ref-number="1147" data-nb-words="65" data-nb-chars="358"><span class="idea" data-nb-ref-number="1146" id="idea1146" data-nb-words="65" data-nb-chars="358"><em>Na nic se&nbsp;jí&nbsp;neptal. Strhnul ji&nbsp;na&nbsp;lůžko. V&nbsp;přívěsu bylo málo místa a&nbsp;lůžko bylo také velmi malé. Musel si&nbsp;hned od&nbsp;začátku lehnout přímo na&nbsp;ni. Váha mužského těla ji&nbsp;drtila. Vysvobodila si&nbsp;ruce a&nbsp;chtěla to&nbsp;nepřátelské břemeno nadzvednout. Nepovedlo se&nbsp;to. On&nbsp;si&nbsp;to&nbsp;vyložil jako objetí. Když z&nbsp;ní stahoval šaty, zaklonila hlavu a&nbsp;zavřela oči. Chvěla se&nbsp;zimou.</em></span></p>
          <p class="chunk" data-nb-ref-number="1148" data-nb-words="105" data-nb-chars="613"><span class="idea" data-nb-ref-number="1147" id="idea1147" data-nb-words="105" data-nb-chars="613"><em>„Bude to&nbsp;dobrý, bude to&nbsp;dobrý,“ konejšil ji&nbsp;Karel, ale znělo to, jako když chce uklidnit pejska. Snažil se, aby to, k&nbsp;čemu dojde, vypadalo jako běžná záležitost, s&nbsp;jakou není nutno si&nbsp;lámat hlavu. V&nbsp;ničem mu&nbsp;neodporovala, protože to&nbsp;chtěla mít za&nbsp;sebou. Celý dnešní večer nemyslela na&nbsp;nic jiného než na&nbsp;to&nbsp;„mít to&nbsp;za&nbsp;sebou“. Když pocítila první bolest, přešli kolem přívěsu zase nějací lidé, asi dvojice, protože spolu dost nahlas hovořili. Mluvili o&nbsp;zítřejším počasí. Ani nevěděla, kdy to&nbsp;všechno skončilo. Hned potom se&nbsp;stočila do&nbsp;klubíčka a&nbsp;potichu naříkala. Uklidnila se&nbsp;ale brzo a&nbsp;opřela se&nbsp;o&nbsp;Karlovo rameno.</em></span></p>
          <p class="chunk" data-nb-ref-number="1149" data-nb-words="36" data-nb-chars="201"><span class="idea" data-nb-ref-number="1148" id="idea1148" data-nb-words="36" data-nb-chars="201"><em>Když se&nbsp;ráno probudila, spal Karel vedle lůžka na&nbsp;zemi na&nbsp;přeložené dece. Chtěla hned odejít, ale venku zase někdo byl a&nbsp;ona se&nbsp;styděla vyjít ráno z&nbsp;příbytku muže. Musela počkat, až&nbsp;se&nbsp;milenec probudí.</em></span></p>
        </section>
        <section>
          <p class="chunk" data-nb-ref-number="1150" data-nb-words="37" data-nb-chars="210"><span class="idea" data-nb-ref-number="1149" id="idea1149" data-nb-words="37" data-nb-chars="210">Čím víc toho o&nbsp;ní Kamil věděl, tím pro něj bylo těžší s&nbsp;ní nakládat jako s&nbsp;vysněnou gymnazistkou. Tělem sice někdejší vizi přesně odpovídala, ale toto tělo pouze dovedně skrývalo duši zcela jiné a&nbsp;neznámé ženy.</span></p>
          <p class="chunk" data-nb-ref-number="1151" data-nb-words="19" data-nb-chars="102"><span class="idea" data-nb-ref-number="1150" id="idea1150" data-nb-words="19" data-nb-chars="102">Dobýval ji&nbsp;asi tři hodiny. Nechala se&nbsp;přemoci až&nbsp;téměř k&nbsp;ránu. Potom si&nbsp;položila hlavu na&nbsp;jeho rameno.</span></p>
          <hr>
          <p class="chunk" data-nb-ref-number="1152" data-nb-words="20" data-nb-chars="125"><span class="idea" data-nb-ref-number="1151" id="idea1151" data-nb-words="20" data-nb-chars="125">Konečně se&nbsp;mohl vrátit do&nbsp;oné země připomínající Švýcarsko atd. a&nbsp;zastavit zmatené pobíhání Roberta Mertona a&nbsp;spol. po&nbsp;zámku.</span></p>
        </section>
        <section>
          <p class="chunk" data-nb-ref-number="1153" data-nb-words="61" data-nb-chars="397"><span class="idea" data-nb-ref-number="1152" id="idea1152" data-nb-words="61" data-nb-chars="397"><em>Hluk ze&nbsp;spodních pater zámku pronikal až&nbsp;k&nbsp;naší trojici na&nbsp;útěku. Dupot dvaceti párů nohou čínských služebníků byl doplněn řinčením jejich dlouhých a&nbsp;těžkých mečů. Trojice s&nbsp;Robertem Mertonem v&nbsp;čele běžela po&nbsp;širokých schodištích vzhůru směrem, kde tušili Fichteho balon. Nemohli se&nbsp;zastavit ani na&nbsp;okamžik, protože hrozilo nebezpečí, že&nbsp;je&nbsp;doženou šikmoocí žlutí ďáblové prahnoucí po&nbsp;jejich krvi.</em></span></p>
        </section>
        <section>
          <p class="chunk" data-nb-ref-number="1154" data-nb-words="140" data-nb-chars="867"><span class="idea" data-nb-ref-number="1153" id="idea1153" data-nb-words="140" data-nb-chars="867">Tak tohle mi&nbsp;asi neprojde, řekl si&nbsp;Kamil. Žlutí ďáblové. To&nbsp;bude nějaký truhlík zase chtít vědět, co&nbsp;jsem tím myslel. Ale zkusím to. Je&nbsp;to&nbsp;přece takový kolorit sloužící k&nbsp;uvedení do&nbsp;dobové atmosféry. A&nbsp;nakonec musí každý pochopit, že&nbsp;to&nbsp;je&nbsp;vlastně parodie, takže to&nbsp;není ani proti Číňanům, ani proti Vietnamcům, Mongolům nebo&nbsp;– nedej bože&nbsp;– proti jižním či&nbsp;severním Korejcům. Vlastně tak skrytě a&nbsp;intelektuálně poukazuji na&nbsp;neviditelné rasistické tendence v&nbsp;každém člověku, na&nbsp;jakéhosi „otrokáře v&nbsp;nás“, takže kdyby měl někdo kecy, tak to&nbsp;můžu jako zdůvodnění vytáhnout, což by&nbsp;jim mohlo ucpat papuly. Ve&nbsp;skutečnosti se&nbsp;celou knihou prolíná jakýsi <em>anonymní všelidský humanismus</em>, kterým je&nbsp;nesena celá západní kultura, což je&nbsp;mimo jiné znázorněno <em>vůdčí rolí anglosaských hrdinů</em> (pokud nejde o&nbsp;Kanaďany) v&nbsp;celém díle, jak pochopí snadno každý, pokud to&nbsp;nepochopí jinak.</span></p>
        </section>
        <section>
          <p class="chunk" data-nb-ref-number="1155" data-nb-words="63" data-nb-chars="402"><span class="idea" data-nb-ref-number="1154" id="idea1154" data-nb-words="63" data-nb-chars="402"><em>Netrvalo dlouho a&nbsp;ucítili čerstvý vzduch, jak jim proniká do&nbsp;unavených plic. Za&nbsp;chvíli musí dorazit na&nbsp;některé z&nbsp;nádvoří nebo samotnou střechu zámku. Vskutku se&nbsp;brzo vynořili na&nbsp;rozlehlé a&nbsp;ploché střeše sídla. V&nbsp;měsíčné noci viděli zcela jasně, jak je&nbsp;v&nbsp;prostředku prostranství upoután velký vzduchoplavecký balon naplněný vodíkem. Nebyl silný vítr, takže balon se&nbsp;jenom mírně pohupoval v&nbsp;nočním vánku.</em></span></p>
          <p class="chunk" data-nb-ref-number="1156" data-nb-words="24" data-nb-chars="134"><span class="idea" data-nb-ref-number="1155" id="idea1155" data-nb-words="24" data-nb-chars="134"><em>„Fichte musí být ještě v&nbsp;zámku,“ pravil děkan Fischer. „Zatím nám tedy zlosyn neunikl. Můžeme na&nbsp;něj tedy počkat zde a&nbsp;zmocnit se&nbsp;ho.“</em></span></p>
          <p class="chunk" data-nb-ref-number="1157" data-nb-words="39" data-nb-chars="249"><span class="idea" data-nb-ref-number="1156" id="idea1156" data-nb-words="39" data-nb-chars="249"><em>„V&nbsp;každém případě bychom se&nbsp;však měli skrýt před těmi žlutými zlosyny,“ poznamenal zcela případně sir Ratcliff. „Pokud nás dostihnou, zle se&nbsp;nám povede.“ Rozhlížel se&nbsp;však marně po&nbsp;nějakém vhodném úkrytu, protože na&nbsp;ploché střeše žádná skrýš nebyla.</em></span></p>
          <p class="chunk" data-nb-ref-number="1158" data-nb-words="6" data-nb-chars="39"><span class="idea" data-nb-ref-number="1157" id="idea1157" data-nb-words="6" data-nb-chars="39"><em>„Je jen jediná možnost,“ pravil Merton.</em></span></p>
          <p class="chunk" data-nb-ref-number="1159" data-nb-words="8" data-nb-chars="52"><span class="idea" data-nb-ref-number="1158" id="idea1158" data-nb-words="8" data-nb-chars="52"><em>„A&nbsp;sice?“ řekli téměř jedním hlasem jeho společníci.</em></span></p>
          <p class="chunk" data-nb-ref-number="1160" data-nb-words="23" data-nb-chars="131"><span class="idea" data-nb-ref-number="1159" id="idea1159" data-nb-words="23" data-nb-chars="131"><em>„Musíme se&nbsp;ukrýt v&nbsp;koši balonu. Tam počkáme, až&nbsp;se&nbsp;Fichte objeví. Lapneme ptáčka v&nbsp;okamžiku, kdy si&nbsp;bude připadat zcela v&nbsp;bezpečí.“</em></span></p>
          <p class="chunk" data-nb-ref-number="1161" data-nb-words="15" data-nb-chars="105"><span class="idea" data-nb-ref-number="1160" id="idea1160" data-nb-words="15" data-nb-chars="105"><em>„Co však Číňané?“ namítl děkan. „Již slyším jejich animální křik prozrazující jednoznačně touhu po&nbsp;krvi.“</em></span></p>
          <p class="chunk" data-nb-ref-number="1162" data-nb-words="24" data-nb-chars="159"><span class="idea" data-nb-ref-number="1161" id="idea1161" data-nb-words="24" data-nb-chars="159"><em>„Musíme se&nbsp;odvážit balon odpoutat a&nbsp;zmizet odsud se&nbsp;zloduchem na&nbsp;palubě. Co&nbsp;nejdříve přistaneme a&nbsp;předáme ho&nbsp;spravedlnosti. Letěli jste někdy balonem, pánové?“</em></span></p>
          <p class="chunk" data-nb-ref-number="1163" data-nb-words="16" data-nb-chars="106"><span class="idea" data-nb-ref-number="1162" id="idea1162" data-nb-words="16" data-nb-chars="106"><em>„Neměl jsem dosud tu&nbsp;možnost,“ odpověděl sir Ratcliff a&nbsp;děkan ho&nbsp;v&nbsp;přiznání této nedokonalosti následoval.</em></span></p>
          <p class="chunk" data-nb-ref-number="1164" data-nb-words="39" data-nb-chars="270"><span class="idea" data-nb-ref-number="1163" id="idea1163" data-nb-words="39" data-nb-chars="270"><em>„Vždy je&nbsp;něco poprvé,“ pravil Merton nevzrušeně. „Nabyl jsem jakýchsi skromných zkušeností během své vojenské služby v&nbsp;severní Africe. Jsou to&nbsp;snad zkušenosti dostačující na&nbsp;krátkou vzduchoplavbu. Musíme jen doufat, že&nbsp;náš létající aparát unese tolik osob. Nuže: vpřed!“</em></span></p>
          <p class="chunk" data-nb-ref-number="1165" data-nb-words="53" data-nb-chars="348"><span class="idea" data-nb-ref-number="1164" id="idea1164" data-nb-words="53" data-nb-chars="348"><em>Přeběhli přes prostranství a&nbsp;po provazovém žebříku, asi pět loktů dlouhém, vystoupali do&nbsp;koše. Balon se&nbsp;zachvěl pod břemenem bílých mužů a&nbsp;nečekaných pasažérů. Merton však nalezl v&nbsp;koši pytel písku, který bleskurychle vyprázdnil do&nbsp;šera pod košem. Seděli potichu skrčeni v&nbsp;koši a&nbsp;očekávali věci příští. Pozorovali střechu mezerami v&nbsp;proutěné vazbě.</em></span></p>
          <p class="chunk" data-nb-ref-number="1166" data-nb-words="25" data-nb-chars="149"><span class="idea" data-nb-ref-number="1165" id="idea1165" data-nb-words="25" data-nb-chars="149"><em>Vskutku vykonali vše potřebné na&nbsp;poslední chvíli. V&nbsp;otvoru střešních dveří se&nbsp;vynořila Fichteho hlava. Zdálo se, že&nbsp;něco nese a&nbsp;měl toho plnou náruč.</em></span></p>
          <p class="chunk" data-nb-ref-number="1167" data-nb-words="55" data-nb-chars="352"><span class="idea" data-nb-ref-number="1166" id="idea1166" data-nb-words="55" data-nb-chars="352"><em>„Co je&nbsp;to?“ zašeptal děkan, který na&nbsp;dálku špatně viděl. Merton se&nbsp;pokusil něco zahlédnout. Vtom všichni téměř současně poznali, oč&nbsp;se&nbsp;jedná. Fichte nesl několik velkých okurkových sklenic s&nbsp;naloženými mozky svých obětí. „Ach, moji nebozí přátelé,“ zasténal sir Ratcliff. „Jaký to&nbsp;konec v&nbsp;rukách šílence. Což není všechno pomíjivost a&nbsp;honba za&nbsp;větrem?“</em></span></p>
          <p class="chunk" data-nb-ref-number="1168" data-nb-words="16" data-nb-chars="104"><span class="idea" data-nb-ref-number="1167" id="idea1167" data-nb-words="16" data-nb-chars="104"><em>„Tak končí vše lidské usilování o&nbsp;pozemskou blaženost, která je&nbsp;ze&nbsp;své podstaty vyloučena,“ dodal děkan.</em></span></p>
          <p class="chunk" data-nb-ref-number="1169" data-nb-words="109" data-nb-chars="671"><span class="idea" data-nb-ref-number="1168" id="idea1168" data-nb-words="109" data-nb-chars="671"><em>„Tiše, prosím,“ sykl detektiv. Scéna se&nbsp;zase trochu změnila. Za&nbsp;Fichtem vyběhla horda jeho ozbrojených Číňanů. Byli vzteklí, že&nbsp;se&nbsp;jim nepodařilo trojici dostihnout. Jistě si&nbsp;mysleli, že&nbsp;jim oběti unikly ještě v&nbsp;labyrintu zámeckých chodeb. Chvilku vyráželi písklavé zvuky, zřejmě ve&nbsp;své řeči, a&nbsp;potom je&nbsp;Fichte kýváním hlavy&nbsp;– ruce měl plné svého hrůzného nákladu&nbsp;– zahnal zpět do&nbsp;budovy, asi pátrat po&nbsp;Robertu Mertonovi a&nbsp;jeho druzích. Když se&nbsp;zbavil Číňanů, kteří možná nevěděli, že&nbsp;chce uprchnout, přišel až&nbsp;k&nbsp;provazovému žebříku vedoucímu do&nbsp;koše nad jeho hlavou. Položil si&nbsp;sklenice k&nbsp;nohám a&nbsp;chystal se&nbsp;k&nbsp;výstupu, když se&nbsp;náhle zarazil a&nbsp;podezřívavě pohlédl vzhůru.</em></span></p>
          <p class="chunk" data-nb-ref-number="1170" data-nb-words="65" data-nb-chars="383"><span class="idea" data-nb-ref-number="1169" id="idea1169" data-nb-words="65" data-nb-chars="383"><em>Příliš pozdě pochopili tři muži v&nbsp;koši, že&nbsp;měsíc v&nbsp;úplňku, osvětlující celý prostor, stojí za&nbsp;balonem a&nbsp;že tedy Fichte musel v&nbsp;pletené síti koše zahlédnout siluety jejich postav. Profesor během vteřiny vytáhl zpoza pasu velký zakřivený nůž a&nbsp;bez hlesu přetnul lano, které poutalo koš balonu se&nbsp;zemí. Co&nbsp;se&nbsp;stalo, pochopili až&nbsp;tehdy, když se&nbsp;vzdušný stroj začal zvedat k&nbsp;nočnímu nebi.</em></span></p>
          <p class="chunk" data-nb-ref-number="1171" data-nb-words="16" data-nb-chars="107"><span class="idea" data-nb-ref-number="1170" id="idea1170" data-nb-words="16" data-nb-chars="107"><em>„Šťastnou cestu,“ volal vzhůru profesor, jehož postavička se&nbsp;pasažérům začala ztrácet v&nbsp;šeru pod dnem koše.</em></span></p>
          <p class="chunk" data-nb-ref-number="1172" data-nb-words="18" data-nb-chars="109"><span class="idea" data-nb-ref-number="1171" id="idea1171" data-nb-words="18" data-nb-chars="109"><em>Sir Ratcliff se&nbsp;pokoušel zatáhnout za&nbsp;lano, které ovládalo výpusť plynu, ale Robert Merton mu&nbsp;v&nbsp;tom zabránil.</em></span></p>
          <p class="chunk" data-nb-ref-number="1173" data-nb-words="30" data-nb-chars="190"><span class="idea" data-nb-ref-number="1172" id="idea1172" data-nb-words="30" data-nb-chars="190"><em>„Nedělejte to! Nezapomeňte na&nbsp;tu&nbsp;čínskou bandu! Mohou se&nbsp;tam znovu objevit co&nbsp;nevidět. Prohráli jsme. Než se&nbsp;dostaneme na&nbsp;zem a&nbsp;k&nbsp;přivolání pomoci, jistě ten zlotřilec unikne spravedlnosti.“</em></span></p>
          <p class="chunk" data-nb-ref-number="1174" data-nb-words="149" data-nb-chars="983"><span class="idea" data-nb-ref-number="1173" id="idea1173" data-nb-words="149" data-nb-chars="983"><em>„Ne, to&nbsp;ne,“ pravil zamyšleně děkan. Rychle popadl petrolejovou lampu visící na&nbsp;boku koše, na&nbsp;zlomek okamžiku se&nbsp;podíval dolů, naplno svítilnu rozžehl a&nbsp;potom s&nbsp;ní hbitě mrštil k&nbsp;jakémusi neviditelnému cíli. Zbylí dva muži se&nbsp;domnívali, že&nbsp;chtěl zasáhnout Fichteho, ale úmyslem děkanovým bylo něco jiného. Lampa letěla vzduchem jenom několik vteřin a&nbsp;nedobrovolní vzduchoplavci viděli její let jako ostrou ohnivou čáru. Jakmile dopadla na&nbsp;zem, roztříštila se&nbsp;na&nbsp;tisíc kusů a&nbsp;petrolej vzplanul. To&nbsp;bylo v&nbsp;první chvíli. Najednou však následoval druhý záblesk, vyšlehly plameny a&nbsp;poté se&nbsp;ozval dunivý mohutný výbuch. Vše bylo ozářeno obrovským ohněm, který pohltil jak postavičku Fichteho, tak celou plochou střechu. Třetí exploze byla tak silná, že&nbsp;balonem zacloumala, ačkoliv ten byl již několik desítek metrů nad celou ohnivou scenerií. Již během první hromové rány Robert Merton duchapřítomně vyhodil několik pytlíků s&nbsp;pískem, takže vzdušný stroj se&nbsp;rychle vzdaloval ohnivému peklu.</em></span></p>
          <p class="chunk" data-nb-ref-number="1175" data-nb-words="32" data-nb-chars="225"><span class="idea" data-nb-ref-number="1174" id="idea1174" data-nb-words="32" data-nb-chars="225"><em>„Co to&nbsp;bylo?“ zeptal se&nbsp;zmateně sir Ratcliff, který nestačil takové rychlosti děje, protože byl vybaven aristokratickou chápavostí zaměřenou spíše na&nbsp;události týkající se&nbsp;staletí, než aby sledoval nedůležité minuty a&nbsp;vteřiny.</em></span></p>
          <p class="chunk" data-nb-ref-number="1176" data-nb-words="74" data-nb-chars="483"><span class="idea" data-nb-ref-number="1175" id="idea1175" data-nb-words="74" data-nb-chars="483"><em>„Plynárna,“ odvětil stručně děkan. „Už když jsme k&nbsp;balonu přicházeli, povšiml jsem si, že&nbsp;k&nbsp;obalu vedly trubice od&nbsp;velkého zásobníku, ze&nbsp;kterého ještě bezprostředně před naším příchodem musel být doplňován plyn. Byl to&nbsp;jakýsi měch, který udržoval do&nbsp;posledního okamžiku tlak. Protože v&nbsp;něm byl promíchán vzduch a&nbsp;plyn, zřejmě vodík, vznikla třeskavá směs. Proto také byla lampa na&nbsp;boku koše ztlumena na&nbsp;minimum a&nbsp;opatřena zvláštním kloboučkem, který měl zamezit náhodným vzplanutím.“</em></span></p>
        </section>
        <section>
          <p class="chunk" data-nb-ref-number="1177" data-nb-words="60" data-nb-chars="377"><span class="idea" data-nb-ref-number="1176" id="idea1176" data-nb-words="60" data-nb-chars="377">„To je&nbsp;ale blbost,“ napadlo Kamila. „Zvláštní klobouček, tomu snad může uvěřit jenom někdo skutečně slabomyslný. Ale ve&nbsp;filmu <em>Smrtonosná past II</em> zapálil kladný hrdina Boeing 747 zapalovačem, když za&nbsp;sebou velké Jumbo nechalo cestičku paliva na&nbsp;dráze a&nbsp;ve vzduchu. Ve&nbsp;srovnání s&nbsp;tím je&nbsp;klobouček na&nbsp;petrolejové lampě vlastně jakási malebnost. Ale co&nbsp;teď s&nbsp;těma chlapama udělám?“</span></p>
        </section>
        <section>
          <p class="chunk" data-nb-ref-number="1178" data-nb-words="80" data-nb-chars="499"><span class="idea" data-nb-ref-number="1177" id="idea1177" data-nb-words="80" data-nb-chars="499"><em>„Ten druhý výbuch,“ doplnil Robert Merton děkana, „to byly výbušniny, kterými byla celá střecha pokrytá. Všiml jsem si&nbsp;již na&nbsp;zemi mnoha doutnáků, které vedly od&nbsp;přístřešků a&nbsp;okének ven. Myslím, že&nbsp;Fichte měl podobný plán jako vy, Důstojnosti. Chtěl za&nbsp;sebou zamést stopy a&nbsp;zbavit se&nbsp;laboratoře i&nbsp;Číňanů, kteří mohli být příliš nepohodlnými svědky. Řeknu vám, při představě, že&nbsp;vlastně sedíme na&nbsp;sopce, mi&nbsp;nebylo dobře. Inu, sám sebe zahubil. Jeho plán vlastně vyšel, jenom detaily jaksi nedopadly.“</em></span></p>
          <p class="chunk" data-nb-ref-number="1179" data-nb-words="29" data-nb-chars="228"><span class="idea" data-nb-ref-number="1178" id="idea1178" data-nb-words="29" data-nb-chars="228"><em>Nedobrovolní vzduchoplavci pohlédli dolů, kde pokračující výbuchy srovnávaly trosky zámku se&nbsp;zemí. Vyznavač císaře Viléma musel celou budovu téměř prošpikovat střelným prachem, což lze přičíst zvláštnostem jeho germánské povahy.</em></span></p>
          <p class="chunk" data-nb-ref-number="1180" data-nb-words="25" data-nb-chars="153"><span class="idea" data-nb-ref-number="1179" id="idea1179" data-nb-words="25" data-nb-chars="153"><em>Zaujati plamennou scenerií nevšimli si&nbsp;naši hrdinové, že&nbsp;se&nbsp;prudce začalo měnit počasí. Vzduch byl těžký a&nbsp;vlhký, na&nbsp;obloze se&nbsp;začala honit temná mračna.</em></span></p>
          <p class="chunk" data-nb-ref-number="1181" data-nb-words="150" data-nb-chars="949"><span class="idea" data-nb-ref-number="1180" id="idea1180" data-nb-words="150" data-nb-chars="949"><em>„Myslím, že&nbsp;bychom měli přistát, než se&nbsp;stane něco nedobrého,“ řekl sir Ratcliff a&nbsp;jeho kolegové s&nbsp;ním rádi souhlasili. Jenomže dole pod nimi byla nyní taková temnota, že&nbsp;mohli padnout se&nbsp;vzdušným strojem do&nbsp;řeky, jezera nebo lesa a&nbsp;toho se&nbsp;obávali. Opět tedy na&nbsp;ně&nbsp;číhalo nebezpečí jak nahoře, tak dole. Když tmu rozčísl první bouřkový blesk, rozhodli se&nbsp;riskovat. Detektiv, vybavený vzduchoplaveckými zkušenostmi, jal se&nbsp;manipulovat šňůrou od&nbsp;ventilu plynu. Balon klesal, ale i&nbsp;když byli nevysoko nad krajinou, stále nic neviděli. Vál silný nárazový vítr a&nbsp;opíral se&nbsp;do&nbsp;křehkého hedvábí létajícího stroje. Když oblohu pročísl blesk, spatřili, že&nbsp;pod nimi se&nbsp;prostírá nehostinná pláň bažinatého typu. Kdyby padli s&nbsp;balonem do&nbsp;bažiny, hrozila jim jistá smrt. Začali tedy rychle vyhazovat zbylou přítěž a&nbsp;podařilo se&nbsp;jim na&nbsp;poslední chvíli stroj zvednout. Šlo to&nbsp;těžko, protože obal balonu byl navlhlý deštěm, který vydatně skrápěl hedvábnou tkaninu.</em></span></p>
          <p class="chunk" data-nb-ref-number="1182" data-nb-words="36" data-nb-chars="223"><span class="idea" data-nb-ref-number="1181" id="idea1181" data-nb-words="36" data-nb-chars="223"><em>„Musíme se&nbsp;dostat aspoň tamhle k&nbsp;těm horám. Když vydržíme do&nbsp;svítání, máme šanci. Slunce se&nbsp;musí objevit během půl či&nbsp;třičtvrtě hodiny,“ pravil děkan s&nbsp;pohledem upřeným na&nbsp;chronometr zavěšený na&nbsp;prstenci nad jejich hlavami.</em></span></p>
          <p class="chunk" data-nb-ref-number="1183" data-nb-words="91" data-nb-chars="536"><span class="idea" data-nb-ref-number="1182" id="idea1182" data-nb-words="91" data-nb-chars="536">(Tady dal Kamil najevo, že&nbsp;ví, jak jsou balony konstruovány. Koš je&nbsp;totiž upevněn na&nbsp;takzvaném prstenci, od&nbsp;kterého jdou lana jak vzhůru k&nbsp;obalu balonu, tak dolů ke&nbsp;koši. Na&nbsp;vrcholu balonové koule je&nbsp;ventil, jakási záklopka, kterou lze balon ovládat. Po&nbsp;přistání se&nbsp;jiným lankem odtrhne široký pruh hedvábí, aby plyn unikl rychle a&nbsp;koš nebyl vláčen po&nbsp;polích a&nbsp;podobně. Jak tomu u&nbsp;spisovatelů bývá, i&nbsp;zde mohl Kamil uplatnit pouze část svého odborného vědění. Zaujalo ho&nbsp;to&nbsp;ale tak, že&nbsp;možná napíše příště něco jenom o&nbsp;vzduchoplavcích.)</span></p>
          <p class="chunk" data-nb-ref-number="1184" data-nb-words="80" data-nb-chars="505"><span class="idea" data-nb-ref-number="1183" id="idea1183" data-nb-words="80" data-nb-chars="505"><em>Ač bouře pominula, ještě několikrát jim hrozilo nebezpečí, když se&nbsp;balon přiblížil k&nbsp;zemi, spíše černě se&nbsp;lesknoucí bažině, která&nbsp;– jak se&nbsp;zdálo&nbsp;– neměla konce. Najednou dokonce již dno koše zašustilo o&nbsp;rákosí, které řídce rostlo na&nbsp;nevlídném rašeliništi. Na&nbsp;východě pomalu svítalo. S&nbsp;prvními paprsky slunce spatřili cestovatelé téměř na&nbsp;dosah ruky malou vesničku na&nbsp;úpatí vysokých zasněžených hor. Bylo již na&nbsp;čase, protože veškerá zátěž už&nbsp;došla a&nbsp;muži tak úplně pozbyli možnosti létající stroj ovládat.</em></span></p>
          <p class="chunk" data-nb-ref-number="1185" data-nb-words="73" data-nb-chars="445"><span class="idea" data-nb-ref-number="1184" id="idea1184" data-nb-words="73" data-nb-chars="445"><em>Jako by&nbsp;se&nbsp;proti nim chtěla smůla postavit ještě jednou, zavanul právě ve&nbsp;chvíli, kdy se&nbsp;zdálo, že&nbsp;šťastně přistanou, náhle prudký vítr a&nbsp;smýkl balonem proti kostelní budově. Ochranná ruka štěstěny ale zasáhla ještě jednou. Koš i&nbsp;s&nbsp;balonem minul kostelní věž a&nbsp;narazil pouze do&nbsp;střechy chrámu. Ozval se&nbsp;zvuk tříštěných břidlic a&nbsp;po posledním vzepětí klesl stroj před kostel, kde naštěstí neporanil nikoho z&nbsp;věřících, kteří se&nbsp;scházeli na&nbsp;jitřní.</em></span></p>
          <p class="chunk" data-nb-ref-number="1186" data-nb-words="33" data-nb-chars="214"><span class="idea" data-nb-ref-number="1185" id="idea1185" data-nb-words="33" data-nb-chars="214"><em>Rozhořčení místního kněze se&nbsp;změnilo v&nbsp;úžas, když spatřil z&nbsp;trosek ďábelského létajícího tvora vystupovat děkana Fischera a&nbsp;další dva muže. Děkan Fischer byl totiž v&nbsp;kraji postavou známou a&nbsp;požíval všeo­becné úcty.</em></span></p>
          <p class="chunk" data-nb-ref-number="1187" data-nb-words="20" data-nb-chars="145"><span class="idea" data-nb-ref-number="1186" id="idea1186" data-nb-words="20" data-nb-chars="145"><em>„Buďte zdráv, Otče Hornoffe. Promiňte, že&nbsp;tentokrát přicházíme neohlášeni, ale stalo se&nbsp;tak vlivem okolností, které jsme nemohli zcela ovlivnit.“</em></span></p>
          <p class="chunk" data-nb-ref-number="1188" data-nb-words="66" data-nb-chars="431"><span class="idea" data-nb-ref-number="1187" id="idea1187" data-nb-words="66" data-nb-chars="431"><em>Následovala snídaně ve&nbsp;farní budově, kde cestující vylíčili aspoň tolik ze&nbsp;svých zážitků, kolik bylo zapotřebí pro utišení palčivé zvědavosti. Farář Hornoff potom objednal nejlepší vůz ze&nbsp;vsi, aby vzácné pány dovezl zpět do&nbsp;městečka. Díky vzdušným vírům urazili balonem asi jenom sedm mil od&nbsp;zámku, ač&nbsp;jim jejich cesta připadala jako věčnost. Nyní se&nbsp;již také nemuseli obávat tajemných pronásledovatelů, kteří jim ukládali o&nbsp;život.</em></span></p>
          <p class="chunk" data-nb-ref-number="1189" data-nb-words="48" data-nb-chars="323"><span class="idea" data-nb-ref-number="1188" id="idea1188" data-nb-words="48" data-nb-chars="323"><em>Hned po&nbsp;návratu zajistili aspoň u&nbsp;policejního komisaře okamžité zatčení hostinských Gruberových. Ti&nbsp;se&nbsp;nejdříve vzpírali, ale když byly nalezeny smrtící nástroje a&nbsp;vše doplněno svědectvími děvečky a&nbsp;samotného detektiva Mertona, klesli pod tíhou důkazů na&nbsp;kolena a&nbsp;pokoušeli se&nbsp;prosit o&nbsp;milost. Byli oba předáni soudní moci.</em></span></p>
          <p class="chunk" data-nb-ref-number="1190" data-nb-words="143" data-nb-chars="926"><span class="idea" data-nb-ref-number="1189" id="idea1189" data-nb-words="143" data-nb-chars="926"><em>Pokud jde o&nbsp;oba anglické pány, odjeli spolu do&nbsp;Londýna několik dní poté. Nakolik je&nbsp;známo, potkávají se&nbsp;občas v&nbsp;lepších klubech, kam již bohužel nikdy nepřijdou mladí muži padnuvší za&nbsp;oběť ďábelským experimentům Fichtovým. S&nbsp;děkanem Fischerem si&nbsp;Robert Merton občas vyměnil pár zdvořilých řádek korespondence, ve&nbsp;které se&nbsp;oba muži ujišťovali svou přetrvávající přízní. Ani Robert Merton, ani sir Ratcliff se&nbsp;však duchovnímu nikdy nezmínili o&nbsp;zvláštním potěšení, které měli, kdykoli slyšeli o&nbsp;chatrném a&nbsp;zhoršujícím se&nbsp;zdraví císaře Viléma. Jak poznamenal sir Ratcliff, je&nbsp;pravděpodobné, že&nbsp;se&nbsp;Jeho císařské Veličenstvo vbrzku odebere na&nbsp;ta&nbsp;nehostinná místa, kam ho&nbsp;předešel oddaný zloduch Fichte. Společnost v&nbsp;klubech pak též nikdy nechápala, proč oba gentlemany tak baví pronášet větu, že&nbsp;jim stařičký císař dost pije krev. Se&nbsp;sklenkami whisky v&nbsp;rukou pak připíjeli směrem k&nbsp;daleké zemi, kde se&nbsp;uzavřelo tolik lidských osudů.</em></span></p>
        </section>
        <section>
          <p class="chunk" data-nb-ref-number="1191" data-nb-words="6" data-nb-chars="40"><span class="idea" data-nb-ref-number="1190" id="idea1190" data-nb-words="6" data-nb-chars="40">Čímž Kamil považoval <em>Škvár</em> za&nbsp;dokončený.</span></p>
          <hr>
          <p class="chunk" data-nb-ref-number="1192" data-nb-words="70" data-nb-chars="393"><span class="idea" data-nb-ref-number="1191" id="idea1191" data-nb-words="70" data-nb-chars="393">Když dokončil rukopis, došel do&nbsp;nakladatelství Ivo Železný. Byli trochu překvapeni, že&nbsp;nese knihu právě do&nbsp;příslušné edice. Nabízeli mu&nbsp;jiné možnosti, ale on&nbsp;je&nbsp;ujišťoval, že&nbsp;ví, co&nbsp;napsal. Vzali tedy od&nbsp;něj balíček papíru, že&nbsp;se&nbsp;na&nbsp;to&nbsp;podívají. Měl se&nbsp;po&nbsp;nějaké době ozvat a&nbsp;oni už&nbsp;snad budou vědět. Když se&nbsp;ozval, bylo jim už&nbsp;jasné, že&nbsp;se&nbsp;jeho poslední kniha do&nbsp;příslušné edice zařadit nedá.</span></p>
          <p class="chunk" data-nb-ref-number="1193" data-nb-words="78" data-nb-chars="443"><span class="idea" data-nb-ref-number="1192" id="idea1192" data-nb-words="78" data-nb-chars="443">„Víte, my&nbsp;jsme se&nbsp;shodli na&nbsp;tom, že&nbsp;ono je&nbsp;to&nbsp;takové&nbsp;– moc umělecké,“ pravila dáma a&nbsp;předala Kamilovi rukopis. „Ale kdybyste měl něco jiného, co&nbsp;bychom mohli vydat, tak se&nbsp;pochopitelně ozvěte. Teď jsou ty&nbsp;ediční plány sice hodně našponované, ale časem se&nbsp;to&nbsp;snad trochu uvolní. Doba je&nbsp;pro knihy hrozně nepříznivá. Taky je&nbsp;moc draho. Ty&nbsp;výrobní náklady letí <em>děsně</em> nahoru. Uděláte kalkulaci a&nbsp;ono je&nbsp;to&nbsp;za&nbsp;chvilku všechno jinak. Však to&nbsp;znáte.“</span></p>
          <p class="chunk" data-nb-ref-number="1194" data-nb-words="7" data-nb-chars="51"><span class="idea" data-nb-ref-number="1193" id="idea1193" data-nb-words="7" data-nb-chars="51">Skoro naslepo zamířil do&nbsp;nakladatelství Beta Press.</span></p>
          <p class="chunk" data-nb-ref-number="1195" data-nb-words="40" data-nb-chars="229"><span class="idea" data-nb-ref-number="1194" id="idea1194" data-nb-words="40" data-nb-chars="229">„My vydáváme hlavně sci-fi literaturu. Horory taky, ale spíše takové ty&nbsp;ve&nbsp;fantasy stylu. Nechtěl byste pro nás něco přeložit? Ani by&nbsp;to&nbsp;nemuselo být úplně přesné. U&nbsp;tohohle žánru se&nbsp;to&nbsp;tak nebere. Hlavně aby to&nbsp;mělo toho ducha.“</span></p>
          <p class="chunk" data-nb-ref-number="1196" data-nb-words="63" data-nb-chars="415"><span class="idea" data-nb-ref-number="1195" id="idea1195" data-nb-words="63" data-nb-chars="415">Další den zkusil Titanic Group. Vybral si&nbsp;ho&nbsp;podle názvu v&nbsp;telefonním seznamu. Intuice mu&nbsp;napovídala, že&nbsp;když selže Titanic, vrátí se&nbsp;k&nbsp;post­realismu. Nakladatelství našel na&nbsp;Žižkově v&nbsp;jednom z&nbsp;domů kousek nad železničním viaduktem. Prošel omšelým průchodem kolem cikánských dětí, které vytrvale kopaly do&nbsp;plechovky. Kdykoli se&nbsp;trefily některému z&nbsp;dalších dětí do&nbsp;hlavy, ozval se&nbsp;upřímný jásot. Zřejmě hrály fotbal.</span></p>
          <p class="chunk" data-nb-ref-number="1197" data-nb-words="24" data-nb-chars="161"><span class="idea" data-nb-ref-number="1196" id="idea1196" data-nb-words="24" data-nb-chars="161">Na&nbsp;druhé pavlači našel pancéřové dveře se&nbsp;zlatou cedulkou <em>Titanic Group Publishing House</em>. Zazvonil. Otevřít přišel vousatý muž neurčitého věku s&nbsp;otázkou v&nbsp;očích.</span></p>
          <p class="chunk" data-nb-ref-number="1198" data-nb-words="15" data-nb-chars="86"><span class="idea" data-nb-ref-number="1197" id="idea1197" data-nb-words="15" data-nb-chars="86">„Nesu vám rukopis knihy,“ odpověděl Kamil dřív, než se&nbsp;ho&nbsp;někdo stačil na&nbsp;něco zeptat.</span></p>
          <p class="chunk" data-nb-ref-number="1199" data-nb-words="13" data-nb-chars="83"><span class="idea" data-nb-ref-number="1198" id="idea1198" data-nb-words="13" data-nb-chars="83">„Vy píšete knihy?“ podivil se&nbsp;vousáč. „Vy ty&nbsp;peníze ale zatraceně potřebujete, co?“</span></p>
          <p class="chunk" data-nb-ref-number="1200" data-nb-words="11" data-nb-chars="77"><span class="idea" data-nb-ref-number="1199" id="idea1199" data-nb-words="11" data-nb-chars="77">„Kdybych zatraceně chtěl peníze, živil bych se&nbsp;něčím jiným. Vydáváte horory?“</span></p>
          <p class="chunk" data-nb-ref-number="1201" data-nb-words="33" data-nb-chars="233"><span class="idea" data-nb-ref-number="1200" id="idea1200" data-nb-words="33" data-nb-chars="233">„Kdybych chtěl vydávat horory, tiskl bych paměti nakladatelů,“ zavrčel vousáč, ale pustil Kamila dovnitř. Za&nbsp;dveřmi byla moderně zařízená místnost s&nbsp;počítači, kancelářským nábytkem model 1997 a&nbsp;plakáty vesmírných příšer a&nbsp;nahých žen.</span></p>
          <p class="chunk" data-nb-ref-number="1202" data-nb-words="8" data-nb-chars="37"><span class="idea" data-nb-ref-number="1201" id="idea1201" data-nb-words="8" data-nb-chars="37">„Tak to&nbsp;sem dejte. Jak je&nbsp;to&nbsp;dlouhý?“</span></p>
          <p class="chunk" data-nb-ref-number="1203" data-nb-words="3" data-nb-chars="19"><span class="idea" data-nb-ref-number="1202" id="idea1202" data-nb-words="3" data-nb-chars="19">„Sto dvacet stran.“</span></p>
          <p class="chunk" data-nb-ref-number="1204" data-nb-words="20" data-nb-chars="112"><span class="idea" data-nb-ref-number="1203" id="idea1203" data-nb-words="20" data-nb-chars="112">„Proč to&nbsp;není delší? Jak maj lidi vyhazovat peníze za&nbsp;knížky, když ani nedostanou svý půlkilo papíru. Co&nbsp;to&nbsp;je?“</span></p>
          <p class="chunk" data-nb-ref-number="1205" data-nb-words="40" data-nb-chars="249"><span class="idea" data-nb-ref-number="1204" id="idea1204" data-nb-words="40" data-nb-chars="249">„Měl to&nbsp;být horor. Trochu se&nbsp;to&nbsp;pak zvrhlo. Příběh o&nbsp;vraždách na&nbsp;odlehlém zámku. Šílený vědec, anglický detektiv, folklorní prostředí německy mluvící země. Není tam jediná myšlenka. Pokud to&nbsp;nepoužijete jako škvár, není to&nbsp;už&nbsp;k&nbsp;ničemu jinému dobré.“</span></p>
          <p class="chunk" data-nb-ref-number="1206" data-nb-words="9" data-nb-chars="56"><span class="idea" data-nb-ref-number="1205" id="idea1205" data-nb-words="9" data-nb-chars="56">„Skromnost mě&nbsp;popouzí. Chcete to&nbsp;vydat pod svým jménem?“</span></p>
          <p class="chunk" data-nb-ref-number="1207" data-nb-words="4" data-nb-chars="25"><span class="idea" data-nb-ref-number="1206" id="idea1206" data-nb-words="4" data-nb-chars="25">„Jedině pod svým jménem.“</span></p>
          <p class="chunk" data-nb-ref-number="1208" data-nb-words="19" data-nb-chars="117"><span class="idea" data-nb-ref-number="1207" id="idea1207" data-nb-words="19" data-nb-chars="117">„V&nbsp;takovém případě jste přesvědčen, že&nbsp;to&nbsp;patří k&nbsp;těm nejlepším věcem, jaké spatřily světlo světa. Jak se&nbsp;jmenujete?“</span></p>
          <p class="chunk" data-nb-ref-number="1209" data-nb-words="7" data-nb-chars="44"><span class="idea" data-nb-ref-number="1208" id="idea1208" data-nb-words="7" data-nb-chars="44">Kamil řekl své jméno. Vousáč pokýval hlavou.</span></p>
          <p class="chunk" data-nb-ref-number="1210" data-nb-words="7" data-nb-chars="42"><span class="idea" data-nb-ref-number="1209" id="idea1209" data-nb-words="7" data-nb-chars="42">„Vy jste ten, kdo napsal <em>Trapné okamžiky</em>?“</span></p>
          <p class="chunk" data-nb-ref-number="1211" data-nb-words="1" data-nb-chars="6"><span class="idea" data-nb-ref-number="1210" id="idea1210" data-nb-words="1" data-nb-chars="6">„Ano.“</span></p>
          <p class="chunk" data-nb-ref-number="1212" data-nb-words="8" data-nb-chars="41"><span class="idea" data-nb-ref-number="1211" id="idea1211" data-nb-words="8" data-nb-chars="41">„Stavte se&nbsp;pozítří. Já&nbsp;se&nbsp;na&nbsp;to&nbsp;podívám.“</span></p>
          <p class="chunk" data-nb-ref-number="1213" data-nb-words="123" data-nb-chars="810"><span class="idea" data-nb-ref-number="1212" id="idea1212" data-nb-words="123" data-nb-chars="810">Kamil byl šokován, protože většinou leží rukopisy u&nbsp;nakladatelů několik měsíců. Když si&nbsp;je&nbsp;konečně někdo na&nbsp;poslední chvíli ve&nbsp;spěchu přečte, zjistí, že&nbsp;ediční plány jsou již přetížené a&nbsp;že dílo zcela nezapadá do&nbsp;celkové filosofie daného nakladatelského domu. Časem Kamil pochopil, že&nbsp;spisovatelé, kteří obcházejí vydavatele a&nbsp;nabízejí jim rukopisy k&nbsp;posouzení, patří do&nbsp;představ z&nbsp;minulého století. Ve&nbsp;skutečnosti to&nbsp;funguje tak, že&nbsp;někdo zná někoho, kdo je&nbsp;náhodou na&nbsp;příslušném místě a&nbsp;řekne, že&nbsp;se&nbsp;to&nbsp;vydá. Není-li vydavatel zrovna nad propastí, podaří se&nbsp;to, neboť kromě několika málo zainteresovaných rukopis stejně nikdo jiný už&nbsp;nečte, takže co&nbsp;se&nbsp;vydalo, to&nbsp;vyjde najevo, až&nbsp;když knihu zlodějští distributoři tyjící z&nbsp;upírských rabatů rozvážejí po&nbsp;úzkostlivých, analfabetických a&nbsp;lakotných knihkupcích.</span></p>
          <p class="chunk" data-nb-ref-number="1214" data-nb-words="50" data-nb-chars="299"><span class="idea" data-nb-ref-number="1213" id="idea1213" data-nb-words="50" data-nb-chars="299">Za&nbsp;dva dny se&nbsp;Kamil vrátil na&nbsp;totéž místo. Cikánské děti nalezly někde polomrtvou myš a&nbsp;honily ji&nbsp;po&nbsp;dvoře. Na&nbsp;spisovatele se&nbsp;dívaly nedůvěřivě, neboť tím, že&nbsp;otevřel vrata na&nbsp;ulici, nechal štvané zvířátko málem uniknout. Prošel rychlým krokem k&nbsp;pancéřovaným dveřím, aby si&nbsp;děti nezačaly hrát s&nbsp;<em>ním</em>.</span></p>
          <p class="chunk" data-nb-ref-number="1215" data-nb-words="16" data-nb-chars="90"><span class="idea" data-nb-ref-number="1214" id="idea1214" data-nb-words="16" data-nb-chars="90">„Přišel jsem se&nbsp;zeptat, jestli jste se&nbsp;na&nbsp;to&nbsp;už&nbsp;podíval,“ řekl vousáčovi ještě ve&nbsp;dveřích.</span></p>
          <p class="chunk" data-nb-ref-number="1216" data-nb-words="25" data-nb-chars="151"><span class="idea" data-nb-ref-number="1215" id="idea1215" data-nb-words="25" data-nb-chars="151">„Dostanete zálohu jenom třetinu, pokud vám to&nbsp;nevadí,“ odvětil muž. „Zbytek až&nbsp;po&nbsp;půl roce. Trváte na&nbsp;tom, že&nbsp;se&nbsp;detektiv musí jmenovat Robert Merton?“</span></p>
          <p class="chunk" data-nb-ref-number="1217" data-nb-words="16" data-nb-chars="103"><span class="idea" data-nb-ref-number="1216" id="idea1216" data-nb-words="16" data-nb-chars="103">„Trvám. Fichte by&nbsp;se&nbsp;mohl jmenovat Schelling, ale na&nbsp;Mertonovi trvám. Jsou potřeba nějaké jiné úpravy?“</span></p>
          <p class="chunk" data-nb-ref-number="1218" data-nb-words="12" data-nb-chars="65"><span class="idea" data-nb-ref-number="1217" id="idea1217" data-nb-words="12" data-nb-chars="65">„Přepsat by&nbsp;to&nbsp;chtělo celé, ale to&nbsp;nemá smysl. Vydáme to&nbsp;takhle.“</span></p>
          <p class="chunk" data-nb-ref-number="1219" data-nb-words="12" data-nb-chars="80"><span class="idea" data-nb-ref-number="1218" id="idea1218" data-nb-words="12" data-nb-chars="80">„Na tomhle ale nezbohatnete. Proč to&nbsp;vlastně děláte?“ podivil se&nbsp;nezištně Kamil.</span></p>
          <p class="chunk" data-nb-ref-number="1220" data-nb-words="42" data-nb-chars="274"><span class="idea" data-nb-ref-number="1219" id="idea1219" data-nb-words="42" data-nb-chars="274">„Hlavním zdrojem přijmu mého nakladatelství je&nbsp;tisk propagačních materiálů. Knížky jsou jenom moje hobby. Spisovatelé prodělávají terapii psaním, já&nbsp;se&nbsp;léčím vydáváním. Když vydám knihu od&nbsp;autora <em>Trapných okamžiků</em>, stoupnu tím sám u&nbsp;sebe v&nbsp;ceně, i&nbsp;když je&nbsp;to&nbsp;taková blbost.“</span></p>
          <p class="chunk" data-nb-ref-number="1221" data-nb-words="119" data-nb-chars="743"><span class="idea" data-nb-ref-number="1220" id="idea1220" data-nb-words="119" data-nb-chars="743">Domluvili se, že&nbsp;přebal namaluje vousáč sám, protože i&nbsp;malování a&nbsp;kreslení jsou jeho hobby. Vzácně si&nbsp;porozuměli v&nbsp;tom, jak má&nbsp;obal vypadat. Bude na&nbsp;něm scéna z&nbsp;hostince, kde je&nbsp;mladičká služebná v&nbsp;noční košili a&nbsp;za oknem se&nbsp;v&nbsp;dáli rýsuje temná silueta zámku. V&nbsp;názvu použijí gotické písmo, protože jednak je&nbsp;větší pitomost nenapadla, jednak nemá tento typ písma s&nbsp;obsahem nic společného, takže dobře zapadne mezi jiné české knihy vydané v&nbsp;poslední době. Kromě toho přihlásí knihu do&nbsp;soutěže Cena mladého laureáta. Recenzní výtisky dostanou všichni významní literární kritici velkých deníků a&nbsp;to jmenovitě. Nápad uspořádat autorské čtení na&nbsp;dvoře nakladatelství po&nbsp;chvilce váhání zamítli. Rozcházeli se&nbsp;toho dne s&nbsp;pocitem dobře vykonané práce.</span></p>
          <p class="chunk" data-nb-ref-number="1222" data-nb-words="90" data-nb-chars="582"><span class="idea" data-nb-ref-number="1221" id="idea1221" data-nb-words="90" data-nb-chars="582">Výroba knihy trvala díky zručnosti Titanic Group sotva měsíc. V&nbsp;listopadu se&nbsp;již skvěla na&nbsp;pultech knihkupectví. Svedeni jménem částečně známého autora objednali dílo i&nbsp;někteří zmatení renomovaní knihkupci. Mizelo z&nbsp;pultů tak rychle, že&nbsp;zbytky <em>Trapných okamžiků</em> ještě zabíraly místo v&nbsp;regálech, zatímco <em>Zámek pomalé smrti</em> (tak se&nbsp;<em>Škvár</em> nyní jmenoval) se&nbsp;stával nedostatkovým zbožím. Recenzenti zatím vytrvale mlčeli, ale to&nbsp;mohlo být dáno tím, že&nbsp;byli zmateni a&nbsp;vrozená pýcha jim nedovolila zavolat kolegům, co&nbsp;si&nbsp;o&nbsp;tom mají myslet. Za&nbsp;část zálohy koupil Kamil Martině drahý parfém.</span></p>
          <hr>
          <p class="chunk" data-nb-ref-number="1223" data-nb-words="84" data-nb-chars="502"><span class="idea" data-nb-ref-number="1222" id="idea1222" data-nb-words="84" data-nb-chars="502">Nechtěla s&nbsp;ním spát pokaždé. Byla náročná. Nikdy nedokázal odhadnout, jakou bude mít náladu. Byla mlsná. (Všechny ženy jsou mlsné, ale ona byla obzvláště mlsná.) Neměla žádný ohled na&nbsp;jeho čas. Nečetla Hellera, protože měla pocit, že&nbsp;dělá z&nbsp;žen krávy. Z&nbsp;téhož důvodu nečetla i&nbsp;několik jiných autorů. Ráda by&nbsp;viděla Kamilovy věci předtím, než vyjdou. On&nbsp;se&nbsp;tomu bránil, protože by&nbsp;se&nbsp;tím příliš odkryl. Pokládal sám sebe za&nbsp;křehkého a&nbsp;citlivého jinocha, který si&nbsp;své nitro musí chránit. Často se&nbsp;hádali.</span></p>
          <p class="chunk" data-nb-ref-number="1224" data-nb-words="6" data-nb-chars="34"><span class="idea" data-nb-ref-number="1223" id="idea1223" data-nb-words="6" data-nb-chars="34">„Proč nesmím číst, co&nbsp;jsi napsal?“</span></p>
          <p class="chunk" data-nb-ref-number="1225" data-nb-words="7" data-nb-chars="40"><span class="idea" data-nb-ref-number="1224" id="idea1224" data-nb-words="7" data-nb-chars="40">„Nechci, abys četla to, co&nbsp;není hotové.“</span></p>
          <p class="chunk" data-nb-ref-number="1226" data-nb-words="9" data-nb-chars="52"><span class="idea" data-nb-ref-number="1225" id="idea1225" data-nb-words="9" data-nb-chars="52">„Ty mi&nbsp;nevěříš? Já&nbsp;bych to&nbsp;přece nikde neukazovala.“</span></p>
          <p class="chunk" data-nb-ref-number="1227" data-nb-words="20" data-nb-chars="100"><span class="idea" data-nb-ref-number="1226" id="idea1226" data-nb-words="20" data-nb-chars="100">„O&nbsp;to přece nejde. Bylo by&nbsp;to&nbsp;jako ukazovat nahého muže bez erekce. Je&nbsp;to&nbsp;směšné a&nbsp;něco tomu chybí.“</span></p>
          <p class="chunk" data-nb-ref-number="1228" data-nb-words="10" data-nb-chars="67"><span class="idea" data-nb-ref-number="1227" id="idea1227" data-nb-words="10" data-nb-chars="67">„Ty mi&nbsp;nedůvěřuješ. Jak může vypadat vztah, který je&nbsp;jednostranný.“</span></p>
          <p class="chunk" data-nb-ref-number="1229" data-nb-words="4" data-nb-chars="30"><span class="idea" data-nb-ref-number="1228" id="idea1228" data-nb-words="4" data-nb-chars="30">„Náš vztah není jednostranný.“</span></p>
          <p class="chunk" data-nb-ref-number="1230" data-nb-words="1" data-nb-chars="5"><span class="idea" data-nb-ref-number="1229" id="idea1229" data-nb-words="1" data-nb-chars="5">„Je.“</span></p>
          <p class="chunk" data-nb-ref-number="1231" data-nb-words="1" data-nb-chars="7"><span class="idea" data-nb-ref-number="1230" id="idea1230" data-nb-words="1" data-nb-chars="7">„Proč?“</span></p>
          <p class="chunk" data-nb-ref-number="1232" data-nb-words="13" data-nb-chars="73"><span class="idea" data-nb-ref-number="1231" id="idea1231" data-nb-words="13" data-nb-chars="73">„Nechceš mi&nbsp;dávat číst to, co&nbsp;jsi napsal. To&nbsp;znamená, že&nbsp;mi&nbsp;nedůvěřuješ.“</span></p>
          <p class="chunk" data-nb-ref-number="1233" data-nb-words="2" data-nb-chars="10"><span class="idea" data-nb-ref-number="1232" id="idea1232" data-nb-words="2" data-nb-chars="10">Atd., atd.</span></p>
          <p class="chunk" data-nb-ref-number="1234" data-nb-words="53" data-nb-chars="316"><span class="idea" data-nb-ref-number="1233" id="idea1233" data-nb-words="53" data-nb-chars="316">Měla pocit, že&nbsp;má&nbsp;na&nbsp;něj absolutní nárok. Kdyby s&nbsp;něčím takovým přišla dříve Klára, zřejmě by&nbsp;jejich poměr skončil mnohem dřív. Této ženě to&nbsp;Kamil trpěl, protože ho&nbsp;zatím nesmírně přitahovala. Klára ho&nbsp;také přitahovala, ale v&nbsp;Martině bylo něco chlapeckého, co&nbsp;s&nbsp;ním vždycky dokázalo zamávat. Až&nbsp;se&nbsp;to&nbsp;bál pojmenovat.</span></p>
          <p class="chunk" data-nb-ref-number="1235" data-nb-words="13" data-nb-chars="87"><span class="idea" data-nb-ref-number="1234" id="idea1234" data-nb-words="13" data-nb-chars="87">Jednoho dne dotáhla malou lahvičku, ze&nbsp;které nasypala na&nbsp;papír trošku našedlého prášku.</span></p>
          <p class="chunk" data-nb-ref-number="1236" data-nb-words="8" data-nb-chars="45"><span class="idea" data-nb-ref-number="1235" id="idea1235" data-nb-words="8" data-nb-chars="45">„Co to&nbsp;zas je?“ zatvářil se&nbsp;Kamil nedůvěřivě.</span></p>
          <p class="chunk" data-nb-ref-number="1237" data-nb-words="7" data-nb-chars="43"><span class="idea" data-nb-ref-number="1236" id="idea1236" data-nb-words="7" data-nb-chars="43">„Tripgoer. Dělá se&nbsp;to&nbsp;z&nbsp;nějakých houbiček.“</span></p>
          <p class="chunk" data-nb-ref-number="1238" data-nb-words="5" data-nb-chars="23"><span class="idea" data-nb-ref-number="1237" id="idea1237" data-nb-words="5" data-nb-chars="23">„Co s&nbsp;tím chceš dělat?“</span></p>
          <p class="chunk" data-nb-ref-number="1239" data-nb-words="2" data-nb-chars="16"><span class="idea" data-nb-ref-number="1238" id="idea1238" data-nb-words="2" data-nb-chars="16">„Vyzkoušíme to.“</span></p>
          <p class="chunk" data-nb-ref-number="1240" data-nb-words="5" data-nb-chars="24"><span class="idea" data-nb-ref-number="1239" id="idea1239" data-nb-words="5" data-nb-chars="24">„Kde jsi k&nbsp;tomu přišla?“</span></p>
          <p class="chunk" data-nb-ref-number="1241" data-nb-words="16" data-nb-chars="70"><span class="idea" data-nb-ref-number="1240" id="idea1240" data-nb-words="16" data-nb-chars="70">„Dal mi&nbsp;to&nbsp;jeden kámoš, co&nbsp;ho&nbsp;znám z&nbsp;Gulu gulu. Ten si&nbsp;to&nbsp;dává obden.“</span></p>
          <p class="chunk" data-nb-ref-number="1242" data-nb-words="19" data-nb-chars="119"><span class="idea" data-nb-ref-number="1241" id="idea1241" data-nb-words="19" data-nb-chars="119">Nezdálo se&nbsp;mu&nbsp;to. Byl ochoten experimentovat, ale jenom v&nbsp;tradičních mezích. Tohle mu&nbsp;připadalo jako příliš křehký led.</span></p>
          <p class="chunk" data-nb-ref-number="1243" data-nb-words="7" data-nb-chars="37"><span class="idea" data-nb-ref-number="1242" id="idea1242" data-nb-words="7" data-nb-chars="37">„Víš přesně, co&nbsp;to&nbsp;s&nbsp;člověkem udělá?“</span></p>
          <p class="chunk" data-nb-ref-number="1244" data-nb-words="11" data-nb-chars="55"><span class="idea" data-nb-ref-number="1243" id="idea1243" data-nb-words="11" data-nb-chars="55">„Ne. Právě proto to&nbsp;chci zkusit. Vezmeš si&nbsp;to&nbsp;se&nbsp;mnou?“</span></p>
          <p class="chunk" data-nb-ref-number="1245" data-nb-words="33" data-nb-chars="199"><span class="idea" data-nb-ref-number="1244" id="idea1244" data-nb-words="33" data-nb-chars="199">Seděli v&nbsp;jejím pokojíku na&nbsp;Vinohradech. Podíval se&nbsp;z&nbsp;okna, pod kterým jela večerní dvaadvacítka. Pod vlivem některých drog prý lidé vyskakují z&nbsp;oken a&nbsp;rozplácávají se&nbsp;na&nbsp;chodnících. Chtělo se&nbsp;mu&nbsp;žít.</span></p>
          <p class="chunk" data-nb-ref-number="1246" data-nb-words="4" data-nb-chars="24"><span class="idea" data-nb-ref-number="1245" id="idea1245" data-nb-words="4" data-nb-chars="24">„Nestačila by&nbsp;ti&nbsp;tráva?“</span></p>
          <p class="chunk" data-nb-ref-number="1247" data-nb-words="15" data-nb-chars="85"><span class="idea" data-nb-ref-number="1246" id="idea1246" data-nb-words="15" data-nb-chars="85">„Tráva je&nbsp;pro malé děti. Jde o&nbsp;rozšířené vědomí. Mně už&nbsp;tráva dávno nic nerozšiřuje.“</span></p>
          <p class="chunk" data-nb-ref-number="1248" data-nb-words="5" data-nb-chars="27"><span class="idea" data-nb-ref-number="1247" id="idea1247" data-nb-words="5" data-nb-chars="27">„Ten člověk to&nbsp;vyrábí sám?“</span></p>
          <p class="chunk" data-nb-ref-number="1249" data-nb-words="32" data-nb-chars="165"><span class="idea" data-nb-ref-number="1248" id="idea1248" data-nb-words="32" data-nb-chars="165">„Ne. Dává mu&nbsp;to&nbsp;jeden kluk, co&nbsp;si&nbsp;to&nbsp;doma pěstuje. Má&nbsp;na&nbsp;to&nbsp;speciální skleník. Kdybych to&nbsp;musela platit, tak by&nbsp;na&nbsp;to&nbsp;prasklo celý jmění. Z&nbsp;protekce to&nbsp;mám zadarmo.“</span></p>
          <p class="chunk" data-nb-ref-number="1250" data-nb-words="44" data-nb-chars="269"><span class="idea" data-nb-ref-number="1249" id="idea1249" data-nb-words="44" data-nb-chars="269">„To je&nbsp;známý trik všech dealerů. Začne to&nbsp;ukázkovou dávkou zadarmo a&nbsp;skončí to&nbsp;trestnou činností.“ Štvalo ho, že&nbsp;každá holka, na&nbsp;kterou narazí, začne dříve nebo později koketovat s&nbsp;nějakou chemií. Jako by&nbsp;k&nbsp;povyražení nestačily takové rozkoše jako alkohol, sex a&nbsp;knihy.</span></p>
          <p class="chunk" data-nb-ref-number="1251" data-nb-words="89" data-nb-chars="503"><span class="idea" data-nb-ref-number="1250" id="idea1250" data-nb-words="89" data-nb-chars="503">Martina pustila cédéčko s&nbsp;etnickou hudbou. Vzala si&nbsp;na&nbsp;sebe oděv z&nbsp;přírodního materiálu a&nbsp;před sebe dala sklenici s&nbsp;vodou. Do&nbsp;ní&nbsp;nasype šedý prášek a&nbsp;vypije. Formálně nabídla ještě jednou Kamilovi. Odmítl a&nbsp;chtěl na&nbsp;protest odejít. Těšil se&nbsp;na&nbsp;hezký večer&nbsp;– už&nbsp;byl mírně přes třicet a&nbsp;trochu stárnul&nbsp;– a&nbsp;místo toho drogový večírek ve&nbsp;dvou. Bál se&nbsp;však nechat Martinu samotnou, protože kdyby chtěla skákat z&nbsp;okna a&nbsp;chodit po&nbsp;světelném paprsku jako keltští šamani, nikdo by&nbsp;jí&nbsp;v&nbsp;tom nebránil. Zůstal tedy.</span></p>
        </section>
        <section>
          <p class="chunk" data-nb-ref-number="1252" data-nb-words="27" data-nb-chars="145"><span class="idea" data-nb-ref-number="1251" id="idea1251" data-nb-words="27" data-nb-chars="145"><em>Napila se&nbsp;ze&nbsp;sklenice. Voda byla chladná, a&nbsp;proto si&nbsp;ji&nbsp;musela nechat chvíli v&nbsp;ústech. Vypila ji&nbsp;na&nbsp;dvakrát. Chvíli seděla a&nbsp;dívala se&nbsp;před sebe.</em></span></p>
          <p class="chunk" data-nb-ref-number="1253" data-nb-words="19" data-nb-chars="135"><span class="idea" data-nb-ref-number="1252" id="idea1252" data-nb-words="19" data-nb-chars="135"><em>„Nic to&nbsp;nedělá,“ poznamenala. Pečlivě se&nbsp;pozorovala, jako by&nbsp;šlo o&nbsp;divadelní představení. Několikrát poposedla a&nbsp;lehce naklonila hlavu.</em></span></p>
          <p class="chunk" data-nb-ref-number="1254" data-nb-words="5" data-nb-chars="28"><span class="idea" data-nb-ref-number="1253" id="idea1253" data-nb-words="5" data-nb-chars="28"><em>„Trochu to&nbsp;hřeje v&nbsp;žaludku.“</em></span></p>
          <p class="chunk" data-nb-ref-number="1255" data-nb-words="116" data-nb-chars="672"><span class="idea" data-nb-ref-number="1254" id="idea1254" data-nb-words="116" data-nb-chars="672"><em>Kamil vstal a&nbsp;přešel k&nbsp;oknu. Venku už&nbsp;byla tma a&nbsp;tramvaje začaly jezdit jenom s&nbsp;jedním vagonkem. Slyšel za&nbsp;sebou Martinino oddechování. Její dech byl hlubší a&nbsp;rychlejší než obvykle. „Měl bych se&nbsp;s&nbsp;ní rozejít,“ napadlo ho. Pokoušel se&nbsp;vysvětlit svému vnitřnímu psychoanalytikovi, že&nbsp;za&nbsp;tento rozchod nenese vinu. Nemůže za&nbsp;to, že&nbsp;kdykoli se&nbsp;mu&nbsp;nějaká dívka zalíbí, vyklube se&nbsp;z&nbsp;ní nakonec blázen. „Co vás k&nbsp;tomu napadá?“ zeptal se&nbsp;vnitřní analytik a&nbsp;Kamil z&nbsp;tónu jeho hlasu vycítil nesouhlas. Neodpovídal mu. Po&nbsp;chvilce ticha se&nbsp;hlas zeptal znova: „Není vám to&nbsp;nápadné, že&nbsp;si&nbsp;vždy nacházíte tyto typy? Nebo, abychom byli přesnější, že&nbsp;se&nbsp;vám ženy jeví vždy jako tyto typy?“</em></span></p>
          <p class="chunk" data-nb-ref-number="1256" data-nb-words="15" data-nb-chars="86"><span class="idea" data-nb-ref-number="1255" id="idea1255" data-nb-words="15" data-nb-chars="86"><em>„Na tom není nic nápadného. Vidím snad já&nbsp;strašidla? Polykám snad já&nbsp;drogy od&nbsp;kámošů?“</em></span></p>
          <p class="chunk" data-nb-ref-number="1257" data-nb-words="14" data-nb-chars="71"><span class="idea" data-nb-ref-number="1256" id="idea1256" data-nb-words="14" data-nb-chars="71"><em>„To je&nbsp;ta&nbsp;objektivní stránka věci. Teď jde ale o&nbsp;to, jak to&nbsp;prožíváte.“</em></span></p>
          <p class="chunk" data-nb-ref-number="1258" data-nb-words="1" data-nb-chars="7"><span class="idea" data-nb-ref-number="1257" id="idea1257" data-nb-words="1" data-nb-chars="7"><em>„Blbě.“</em></span></p>
          <p class="chunk" data-nb-ref-number="1259" data-nb-words="96" data-nb-chars="559"><span class="idea" data-nb-ref-number="1258" id="idea1258" data-nb-words="96" data-nb-chars="559"><em>Nechtěl se&nbsp;otočit, protože se&nbsp;bál toho, co&nbsp;uvidí. Opíral se&nbsp;o&nbsp;starožitný příborník pod oknem a&nbsp;umiňoval si, že&nbsp;jakmile to&nbsp;bude možné, odejde a&nbsp;nikdy se&nbsp;sem nevrátí. Ženy se&nbsp;mu&nbsp;hnusí. Ano, všechny. Mnoho slibují a&nbsp;nic nedávají. Mění se&nbsp;v&nbsp;bláto. Vlhkou beztvarost. Už&nbsp;ví, proč staří autoři tolik opěvovali přátelství mezi muži. Muž se&nbsp;nikdy nemění ve&nbsp;vlhké bláto. Pokud ano, tak to&nbsp;není muž. Hra svalů a&nbsp;vytříbené logické hovory. Chlapecká krása, dokonalost muže, zralost starce. Možná že&nbsp;žena má&nbsp;nesmrtelnou duši, ale to&nbsp;je&nbsp;spíš axiom než prokázaná skutečnost.</em></span></p>
          <p class="chunk" data-nb-ref-number="1260" data-nb-words="110" data-nb-chars="609"><span class="idea" data-nb-ref-number="1259" id="idea1259" data-nb-words="110" data-nb-chars="609"><em>Otočil se. Martina ležela na&nbsp;posteli, hluboce dýchala, dívala se&nbsp;do&nbsp;stropu a&nbsp;byla do&nbsp;půl těla nahá. Něco na&nbsp;Kamila volala, ale on&nbsp;jí&nbsp;nerozuměl. Pomalu k&nbsp;ní přišel a&nbsp;přehodil přes ni&nbsp;deku. Posadil se&nbsp;vedle ní. Hned se&nbsp;k&nbsp;němu přivinula a&nbsp;začala ho&nbsp;hladit. Chtěl ji&nbsp;odstrčit, ale nebyl toho schopen. Trochu se&nbsp;chvěla, možná zimou. Zvuky, které vydávala, zněly ale šťastně. Dost dlouho s&nbsp;ní takhle seděl a&nbsp;držel si&nbsp;její hlavu na&nbsp;klíně. Sbíral v&nbsp;sobě odhodlání se&nbsp;s&nbsp;ní ráno okamžitě rozejít. Usnul vedle ní. Když se&nbsp;druhý den probudil, zjistil, že&nbsp;je&nbsp;oblečený a&nbsp;trochu ho&nbsp;bolela hlava. Martina spokojeně spala dál.</em></span></p>
        </section>
        <section>
          <p class="chunk" data-nb-ref-number="1261" data-nb-words="14" data-nb-chars="83"><span class="idea" data-nb-ref-number="1260" id="idea1260" data-nb-words="14" data-nb-chars="83">Druhý den se&nbsp;s&nbsp;ní pochopitelně nerozešel, ale pomilovali se&nbsp;spolu a&nbsp;poté posnídali.</span></p>
        </section>
        <section>
          <p class="chunk" data-nb-ref-number="1262" data-nb-words="11" data-nb-chars="69"><span class="idea" data-nb-ref-number="1261" id="idea1261" data-nb-words="11" data-nb-chars="69">Když za&nbsp;ní&nbsp;příště přišel, pokoušel se&nbsp;jí&nbsp;další experimenty rozmluvit.</span></p>
          <p class="chunk" data-nb-ref-number="1263" data-nb-words="10" data-nb-chars="54"><span class="idea" data-nb-ref-number="1262" id="idea1262" data-nb-words="10" data-nb-chars="54">„Když v&nbsp;tom budeš pokračovat, tak se&nbsp;z&nbsp;toho zcvokneš.“</span></p>
          <p class="chunk" data-nb-ref-number="1264" data-nb-words="6" data-nb-chars="35"><span class="idea" data-nb-ref-number="1263" id="idea1263" data-nb-words="6" data-nb-chars="35">„Já si&nbsp;chci jenom rozšířit vědomí.“</span></p>
          <p class="chunk" data-nb-ref-number="1265" data-nb-words="7" data-nb-chars="40"><span class="idea" data-nb-ref-number="1264" id="idea1264" data-nb-words="7" data-nb-chars="40">„Máš pocit, že&nbsp;tvému vědomí něco chybí?“</span></p>
          <p class="chunk" data-nb-ref-number="1266" data-nb-words="6" data-nb-chars="56"><span class="idea" data-nb-ref-number="1265" id="idea1265" data-nb-words="6" data-nb-chars="56">„Je zanesené každodenním životem. Potřebuje pročištění.“</span></p>
          <p class="chunk" data-nb-ref-number="1267" data-nb-words="6" data-nb-chars="43"><span class="idea" data-nb-ref-number="1266" id="idea1266" data-nb-words="6" data-nb-chars="43">„Možná by&nbsp;stačilo, kdybys tolik nebumbala.“</span></p>
          <p class="chunk" data-nb-ref-number="1268" data-nb-words="6" data-nb-chars="37"><span class="idea" data-nb-ref-number="1267" id="idea1267" data-nb-words="6" data-nb-chars="37">„Nebumbám ani zdaleka tolik jako ty.“</span></p>
          <p class="chunk" data-nb-ref-number="1269" data-nb-words="6" data-nb-chars="33"><span class="idea" data-nb-ref-number="1268" id="idea1268" data-nb-words="6" data-nb-chars="33">„Jsem taky o&nbsp;dvanáct let starší.“</span></p>
          <p class="chunk" data-nb-ref-number="1270" data-nb-words="6" data-nb-chars="32"><span class="idea" data-nb-ref-number="1269" id="idea1269" data-nb-words="6" data-nb-chars="32">„Jistě. Mohl bys být mým otcem.“</span></p>
          <p class="chunk" data-nb-ref-number="1271" data-nb-words="9" data-nb-chars="62"><span class="idea" data-nb-ref-number="1270" id="idea1270" data-nb-words="9" data-nb-chars="62">„Teoreticky ano. Jsou země, kde chlapci dospívají velmi brzo.“</span></p>
          <p class="chunk" data-nb-ref-number="1272" data-nb-words="12" data-nb-chars="68"><span class="idea" data-nb-ref-number="1271" id="idea1271" data-nb-words="12" data-nb-chars="68">„Tahle to&nbsp;v&nbsp;žádném případě není. Leda bys patřil k&nbsp;romské populaci.“</span></p>
          <p class="chunk" data-nb-ref-number="1273" data-nb-words="37" data-nb-chars="240"><span class="idea" data-nb-ref-number="1272" id="idea1272" data-nb-words="37" data-nb-chars="240">Kdykoli s&nbsp;ní chtěl mluvit o&nbsp;některých seriózních otázkách, převedla řeč na&nbsp;nějakou naprostou absurditu. Domníval se, že&nbsp;díky své nadprůměrné inteligenci je&nbsp;schopen Martinu uhlídat a&nbsp;nehupnout jí&nbsp;do&nbsp;pasti příliš snadno. Někdy se&nbsp;mu&nbsp;nedařilo.</span></p>
          <p class="chunk" data-nb-ref-number="1274" data-nb-words="6" data-nb-chars="47"><span class="idea" data-nb-ref-number="1273" id="idea1273" data-nb-words="6" data-nb-chars="47">„Urychlená duchovní cesta nemá žádnou hodnotu.“</span></p>
          <p class="chunk" data-nb-ref-number="1275" data-nb-words="19" data-nb-chars="125"><span class="idea" data-nb-ref-number="1274" id="idea1274" data-nb-words="19" data-nb-chars="125">„Myslela jsem, že&nbsp;jsi pozitivista. Tebe přece duchovno nezajímá. To&nbsp;je&nbsp;konstrukt. Nebo jsi od&nbsp;minulého pondělí změnil názor?“</span></p>
          <p class="chunk" data-nb-ref-number="1276" data-nb-words="21" data-nb-chars="134"><span class="idea" data-nb-ref-number="1275" id="idea1275" data-nb-words="21" data-nb-chars="134">„O&nbsp;duchovnu jsme spolu mluvili v&nbsp;neděli. I&nbsp;já jako liberál a&nbsp;pozitivista mám smysl pro transcendenci. Kromě toho jsem neopozitivista.“</span></p>
          <p class="chunk" data-nb-ref-number="1277" data-nb-words="16" data-nb-chars="99"><span class="idea" data-nb-ref-number="1276" id="idea1276" data-nb-words="16" data-nb-chars="99">„Především stárneš. Děsí tě&nbsp;všechno nové. Jestli se&nbsp;ti&nbsp;to&nbsp;nelíbí, budu Tripgoer zkoušet s&nbsp;Milošem.“</span></p>
          <p class="chunk" data-nb-ref-number="1278" data-nb-words="4" data-nb-chars="18"><span class="idea" data-nb-ref-number="1277" id="idea1277" data-nb-words="4" data-nb-chars="18">„Kdo je&nbsp;to&nbsp;Miloš?“</span></p>
          <p class="chunk" data-nb-ref-number="1279" data-nb-words="5" data-nb-chars="26"><span class="idea" data-nb-ref-number="1278" id="idea1278" data-nb-words="5" data-nb-chars="26">„Ten mi&nbsp;dal ten prášeček.“</span></p>
          <p class="chunk" data-nb-ref-number="1280" data-nb-words="5" data-nb-chars="29"><span class="idea" data-nb-ref-number="1279" id="idea1279" data-nb-words="5" data-nb-chars="29">„Sám taky bere ten prášeček?“</span></p>
          <p class="chunk" data-nb-ref-number="1281" data-nb-words="10" data-nb-chars="70"><span class="idea" data-nb-ref-number="1280" id="idea1280" data-nb-words="10" data-nb-chars="70">„Samozřejmě. Bude si&nbsp;ho&nbsp;teď vyrábět. Vyzkouší úplně novou re­cepturu.“</span></p>
          <p class="chunk" data-nb-ref-number="1282" data-nb-words="6" data-nb-chars="33"><span class="idea" data-nb-ref-number="1281" id="idea1281" data-nb-words="6" data-nb-chars="33">„Musí ji&nbsp;zkoušet zrovna na&nbsp;tobě?“</span></p>
          <p class="chunk" data-nb-ref-number="1283" data-nb-words="23" data-nb-chars="134"><span class="idea" data-nb-ref-number="1282" id="idea1282" data-nb-words="23" data-nb-chars="134">„Už ji&nbsp;vyzkoušel sám na&nbsp;sobě. Není to&nbsp;srab. Říká, že&nbsp;výsledky daleko předčily veškeré očekávání. Ostatně bys to&nbsp;mohl sám taky zkusit.“</span></p>
          <p class="chunk" data-nb-ref-number="1284" data-nb-words="9" data-nb-chars="56"><span class="idea" data-nb-ref-number="1283" id="idea1283" data-nb-words="9" data-nb-chars="56">„Rád bych zůstal ještě nějakou dobu při zdravém rozumu.“</span></p>
          <p class="chunk" data-nb-ref-number="1285" data-nb-words="29" data-nb-chars="159"><span class="idea" data-nb-ref-number="1284" id="idea1284" data-nb-words="29" data-nb-chars="159">„Tvůj rozum je&nbsp;až&nbsp;příliš zdravý. A&nbsp;asi taky zůstane. Nechtěl by&nbsp;ses dát taky k&nbsp;Mladým konzervativcům? Tvá bývalá Klára tam má&nbsp;ty&nbsp;známé, třeba by&nbsp;tě&nbsp;seznámila.“</span></p>
          <p class="chunk" data-nb-ref-number="1286" data-nb-words="35" data-nb-chars="233"><span class="idea" data-nb-ref-number="1285" id="idea1285" data-nb-words="35" data-nb-chars="233">Tato poznámka Kamila ranila. Nerozčílil se&nbsp;jenom proto, že&nbsp;mu&nbsp;došlo, že&nbsp;sám musel něčím naštvat Martinu. Má&nbsp;to&nbsp;s&nbsp;ní tedy zkusit po&nbsp;dobrém? Jak ale dvacetileté rozmazlené dceři stranického funkcionáře rozmlouvat šamanistické praktiky?</span></p>
          <p class="chunk" data-nb-ref-number="1287" data-nb-words="12" data-nb-chars="80"><span class="idea" data-nb-ref-number="1286" id="idea1286" data-nb-words="12" data-nb-chars="80">„Hele, nemáš dojem, že&nbsp;bychom mohli vyzkoušet něco jiného, třeba tantrický sex?“</span></p>
          <p class="chunk" data-nb-ref-number="1288" data-nb-words="21" data-nb-chars="122"><span class="idea" data-nb-ref-number="1287" id="idea1287" data-nb-words="21" data-nb-chars="122">„Tantrický sex vyžaduje, aby se&nbsp;oba partneři dostatečně ovládali. Já&nbsp;se&nbsp;přitom moc neovládám, a&nbsp;ty, jak tě&nbsp;znám, taky ne.“</span></p>
          <p class="chunk" data-nb-ref-number="1289" data-nb-words="3" data-nb-chars="13"><span class="idea" data-nb-ref-number="1288" id="idea1288" data-nb-words="3" data-nb-chars="13">„A&nbsp;co tráva?“</span></p>
          <p class="chunk" data-nb-ref-number="1290" data-nb-words="6" data-nb-chars="34"><span class="idea" data-nb-ref-number="1289" id="idea1289" data-nb-words="6" data-nb-chars="34">„Tráva na&nbsp;tebe nemá žádné účinky.“</span></p>
          <p class="chunk" data-nb-ref-number="1291" data-nb-words="4" data-nb-chars="17"><span class="idea" data-nb-ref-number="1290" id="idea1290" data-nb-words="4" data-nb-chars="17">„Ale na&nbsp;tebe má.“</span></p>
          <p class="chunk" data-nb-ref-number="1292" data-nb-words="9" data-nb-chars="48"><span class="idea" data-nb-ref-number="1291" id="idea1291" data-nb-words="9" data-nb-chars="48">„Samotnou mě&nbsp;to&nbsp;nebaví. Chci to&nbsp;prožít s&nbsp;někým.“</span></p>
          <p class="chunk" data-nb-ref-number="1293" data-nb-words="8" data-nb-chars="41"><span class="idea" data-nb-ref-number="1292" id="idea1292" data-nb-words="8" data-nb-chars="41">„Třeba s&nbsp;Milošem, když se&nbsp;mnou nic není?“</span></p>
          <p class="chunk" data-nb-ref-number="1294" data-nb-words="1" data-nb-chars="8"><span class="idea" data-nb-ref-number="1293" id="idea1293" data-nb-words="1" data-nb-chars="8">„Třeba.“</span></p>
          <p class="chunk" data-nb-ref-number="1295" data-nb-words="106" data-nb-chars="632"><span class="idea" data-nb-ref-number="1294" id="idea1294" data-nb-words="106" data-nb-chars="632">Začínalo se&nbsp;mu&nbsp;to&nbsp;vymykat z&nbsp;rukou. Bál se&nbsp;o&nbsp;ni. Bál se&nbsp;i&nbsp;o&nbsp;sebe. Ještě donedávna věřil tomu, že&nbsp;najde bytost, které v&nbsp;duchu říkal „prima holka“. Nikdy by&nbsp;se&nbsp;před přáteli s&nbsp;takovým označením nepochlubil, protože znělo příliš tábornicky a&nbsp;skautsky, ale vyjadřovalo přesně to, co&nbsp;měl na&nbsp;mysli. Chtěl spolubojovnici, kamarádku, ženu, která bude mít vlastnosti trochu jako kluk. Přestával doufat, že&nbsp;někdo takový existuje. Kdykoli pronikl nějaké ženě víc pod kůži, zjistil, že&nbsp;je&nbsp;to&nbsp;zase jenom žena. (No to&nbsp;je&nbsp;vskutku původní myšlenka. Trochu jako nějaký zenový výrok: <em>Žena je&nbsp;žena</em>. Tohle někam napsat, tak si&nbsp;na&nbsp;tom recenzenti smlsnou.)</span></p>
          <p class="chunk" data-nb-ref-number="1296" data-nb-words="213" data-nb-chars="1236"><span class="idea" data-nb-ref-number="1295" id="idea1295" data-nb-words="213" data-nb-chars="1236">Někdy ho&nbsp;napadlo, jestli by&nbsp;nebylo lepší to&nbsp;ještě chvíli protlouct jenom s&nbsp;milenkami a&nbsp;pak se&nbsp;na&nbsp;to&nbsp;vykašlat úplně. Spočítal si, že&nbsp;když ještě deset až&nbsp;patnáct let bude relativně mladý, to&nbsp;znamená i&nbsp;fyzicky přijatelný pro ženy od&nbsp;osmnácti do&nbsp;pětatřiceti, zbývá mu&nbsp;ještě třicet až&nbsp;čtyřicet let délky průměrného života. Mohl je&nbsp;prožít sám, nebo se&nbsp;staršími ženami, popřípadě i&nbsp;s&nbsp;mladšími dívkami. Pokud by&nbsp;byly mladší, měl pocit, že&nbsp;by&nbsp;se&nbsp;to&nbsp;z&nbsp;jejich strany trochu podobalo charitativní činnosti. To&nbsp;se&nbsp;mu&nbsp;nelíbilo. Biblický král David si&nbsp;mohl dovolit nechat se&nbsp;ke&nbsp;stáru obkládat mladými ženami, aby mu&nbsp;nebyla na&nbsp;lůžku zima, Kamil si&nbsp;to&nbsp;dovolit nemohl. Mohl těch třicet až&nbsp;čtyřicet let prožít také sám, což ho&nbsp;děsilo. Vzpomněl si&nbsp;na&nbsp;citát z&nbsp;Jana Křesadla, který si&nbsp;kdysi se&nbsp;zálibou vypsal z&nbsp;jednoho jeho románu: <em>Ani tito zkušení vlci a&nbsp;kanci erotických pralesů si&nbsp;často neuvědomují, že&nbsp;tady není co&nbsp;chápat, že&nbsp;toto je&nbsp;jedna z&nbsp;nejobyčejnějších lidských situací, a&nbsp;že každý člověk je&nbsp;vždy a&nbsp;všude úplně a&nbsp;naprosto sám, pořád a&nbsp;pořád, a&nbsp;rovněž, jak praví posmívaný Jaroslav Vrchlický: „sám ženy na&nbsp;ňadrech“. Nejrozumnější je&nbsp;tedy nejspíš si&nbsp;tu&nbsp;věc uvědomit a&nbsp;přijmout, podobně jako např. fakt, že&nbsp;člověk nemůže vlastní silou létat jako pták.</em></span></p>
          <p class="chunk" data-nb-ref-number="1297" data-nb-words="73" data-nb-chars="430"><span class="idea" data-nb-ref-number="1296" id="idea1296" data-nb-words="73" data-nb-chars="430">Jedině, že&nbsp;by&nbsp;zemřel mladý. Kdykoli se&nbsp;tou myšlenkou teoreticky zabýval&nbsp;– nikoli sebevražedně, to&nbsp;jenom když si&nbsp;pohrával s&nbsp;představou, že&nbsp;zahyne nečekaně&nbsp;– nemohl si&nbsp;ujasnit, dokdy bude mladý. Teď byl ve&nbsp;věku, který jistý folkový písničkář popsal v&nbsp;tísnivém songu „Je mi&nbsp;třiatřicet“. (Díky svým létům více chápu, ale když usnu na&nbsp;boku, děsně chrápu.) Protože neměl ani děti, ani břicho, byl na&nbsp;tom Kamil lépe. Ale to&nbsp;bylo všechno.</span></p>
        </section>
        <section>
          <p class="chunk" data-nb-ref-number="1298" data-nb-words="28" data-nb-chars="204"><span class="idea" data-nb-ref-number="1297" id="idea1297" data-nb-words="28" data-nb-chars="204">Partnerský život s&nbsp;Martinou ztratil někdejší pravidelnost. Kamil nesnášel nevypočitatelnost. Byl v&nbsp;podstatě poklidný maloměšťák, věděl to&nbsp;o&nbsp;sobě, a&nbsp;každá prudká změna v&nbsp;něm vyvolávala bolestnou nejistotu.</span></p>
          <p class="chunk" data-nb-ref-number="1299" data-nb-words="13" data-nb-chars="91"><span class="idea" data-nb-ref-number="1298" id="idea1298" data-nb-words="13" data-nb-chars="91">„Vlastně bych chtěl žít ve&nbsp;středověku,“ svěřil se&nbsp;jednou nadějnému kritikovi. „Ty jistoty.“</span></p>
          <p class="chunk" data-nb-ref-number="1300" data-nb-words="14" data-nb-chars="100"><span class="idea" data-nb-ref-number="1299" id="idea1299" data-nb-words="14" data-nb-chars="100">„Jistoty můžeš samozřejmě najít v&nbsp;duchovním zázemí, ze&nbsp;kterého středověk vyrostl,“ poučil ho&nbsp;přítel.</span></p>
          <p class="chunk" data-nb-ref-number="1301" data-nb-words="75" data-nb-chars="484"><span class="idea" data-nb-ref-number="1300" id="idea1300" data-nb-words="75" data-nb-chars="484">„To mě&nbsp;ani nehne,“ odvětil Kamil, neboť se&nbsp;jenom kvůli jistotám nehodlal stát katolíkem nebo něčím podobným. Nejistota je&nbsp;bolestná, ale určitý druh jistot nebyl o&nbsp;moc lepší. Klasická náboženství navíc k&nbsp;několika jistotám přibalují i&nbsp;dost nesympatické lidi, s&nbsp;kterými tyto jistoty musíte sdílet, takže si&nbsp;moc nepomůžete. Také nařizují co, s&nbsp;kým a&nbsp;jak smíte dělat v&nbsp;nejintimnějších situacích, což Kamilovi připadalo tak odporné, že&nbsp;účinnou protiváhou nebyla ani vyhlídka na&nbsp;život věčný.</span></p>
          <p class="chunk" data-nb-ref-number="1302" data-nb-words="101" data-nb-chars="626"><span class="idea" data-nb-ref-number="1301" id="idea1301" data-nb-words="101" data-nb-chars="626">Pokoušel se&nbsp;vést s&nbsp;Martinou dlouhé hovory. Chtěl být co&nbsp;nejvíc vstřícný. Vyjádřil pochopení pro její hledání. Odsouhlasil všechny formy mystiky a&nbsp;hledačských cest od&nbsp;Buddhy po&nbsp;Mistra Eckharta a&nbsp;Rudolfa Steinera, Stanislava Grofa a&nbsp;rosekruciány. Pouze se&nbsp;mu&nbsp;nelíbilo všechno, co&nbsp;zavánělo chemií a&nbsp;Milošem. Vždy ale narazil na&nbsp;argument, že&nbsp;neví, o&nbsp;čem mluví, protože Tripgoer nikdy nezkusil. Kdyby si&nbsp;to&nbsp;aspoň jednou vzal, nemohl by&nbsp;prý tak hloupě mluvit. Jak se&nbsp;má&nbsp;ona bavit s&nbsp;laikem, navíc předpojatým? Miloš je&nbsp;sice skutečný narkoman, protože kromě neškodného Tripgoeru bere i&nbsp;mnoho jiných věcí, ale v&nbsp;tomhle tak upjatý není.</span></p>
          <p class="chunk" data-nb-ref-number="1303" data-nb-words="22" data-nb-chars="110"><span class="idea" data-nb-ref-number="1302" id="idea1302" data-nb-words="22" data-nb-chars="110">Nikdy se&nbsp;jí&nbsp;neptal, jak často tam chodí, jestli to&nbsp;bere tam a&nbsp;zda vůbec, ani blíže nezkoumal, kdo je&nbsp;to&nbsp;Miloš.</span></p>
          <hr>
          <p class="chunk" data-nb-ref-number="1304" data-nb-words="41" data-nb-chars="271"><span class="idea" data-nb-ref-number="1303" id="idea1303" data-nb-words="41" data-nb-chars="271">„Nesnáším všechno, co&nbsp;zavání vyšším poznáním,“ stěžoval si&nbsp;roztrpčeně kritikovi. „Nepopírám, že&nbsp;možná existují vyšší světy a&nbsp;posmrtný život. Jsem ochotný dokonce uznat, že&nbsp;něco může být na&nbsp;parapsychologii. Ale nic z&nbsp;toho nemá cokoli společného se&nbsp;světem, ve&nbsp;kterém žiju.“</span></p>
          <p class="chunk" data-nb-ref-number="1305" data-nb-words="22" data-nb-chars="132"><span class="idea" data-nb-ref-number="1304" id="idea1304" data-nb-words="22" data-nb-chars="132">„Na ezoteriku si&nbsp;má&nbsp;normální člověk dávat pozor,“ souhlasil kritik. „Jenomže ty&nbsp;se&nbsp;hlavně bojíš, že&nbsp;se&nbsp;ti&nbsp;rozloží tvůj obraz světa.“</span></p>
          <p class="chunk" data-nb-ref-number="1306" data-nb-words="11" data-nb-chars="56"><span class="idea" data-nb-ref-number="1305" id="idea1305" data-nb-words="11" data-nb-chars="56">„Hlavně se&nbsp;vždycky bojím, co&nbsp;to&nbsp;udělá s&nbsp;lidmi kolem mě.“</span></p>
          <p class="chunk" data-nb-ref-number="1307" data-nb-words="9" data-nb-chars="44"><span class="idea" data-nb-ref-number="1306" id="idea1306" data-nb-words="9" data-nb-chars="44">„Bojíš se, co&nbsp;to&nbsp;udělá s&nbsp;ženami kolem tebe.“</span></p>
          <p class="chunk" data-nb-ref-number="1308" data-nb-words="4" data-nb-chars="22"><span class="idea" data-nb-ref-number="1307" id="idea1307" data-nb-words="4" data-nb-chars="22">„Ženy jsou také lidé.“</span></p>
          <p class="chunk" data-nb-ref-number="1309" data-nb-words="15" data-nb-chars="83"><span class="idea" data-nb-ref-number="1308" id="idea1308" data-nb-words="15" data-nb-chars="83">„Asi ano, ale tobě vadí, že&nbsp;už&nbsp;nebudou hrátky s&nbsp;tebou považovat za&nbsp;jedinou rozkoš.“</span></p>
          <p class="chunk" data-nb-ref-number="1310" data-nb-words="7" data-nb-chars="56"><span class="idea" data-nb-ref-number="1309" id="idea1309" data-nb-words="7" data-nb-chars="56">„Duchovno je&nbsp;největší nepřítel normální lidské radosti.“</span></p>
          <p class="chunk" data-nb-ref-number="1311" data-nb-words="4" data-nb-chars="22"><span class="idea" data-nb-ref-number="1310" id="idea1310" data-nb-words="4" data-nb-chars="22">„Chtěl jsi říci sexu.“</span></p>
          <p class="chunk" data-nb-ref-number="1312" data-nb-words="4" data-nb-chars="23"><span class="idea" data-nb-ref-number="1311" id="idea1311" data-nb-words="4" data-nb-chars="23">„Sex je&nbsp;také radostný.“</span></p>
          <p class="chunk" data-nb-ref-number="1313" data-nb-words="2" data-nb-chars="15"><span class="idea" data-nb-ref-number="1312" id="idea1312" data-nb-words="2" data-nb-chars="15">„Ale pomíjivý.“</span></p>
          <p class="chunk" data-nb-ref-number="1314" data-nb-words="3" data-nb-chars="22"><span class="idea" data-nb-ref-number="1313" id="idea1313" data-nb-words="3" data-nb-chars="22">„Všechno je&nbsp;pomíjivé.“</span></p>
          <p class="chunk" data-nb-ref-number="1315" data-nb-words="9" data-nb-chars="51"><span class="idea" data-nb-ref-number="1314" id="idea1314" data-nb-words="9" data-nb-chars="51">Atd. Jak je&nbsp;vidět, k&nbsp;ničemu takové dialogy nevedly.</span></p>
          <p class="chunk" data-nb-ref-number="1316" data-nb-words="81" data-nb-chars="552"><span class="idea" data-nb-ref-number="1315" id="idea1315" data-nb-words="81" data-nb-chars="552">Kritik se&nbsp;definitivně rozhodl odejít do&nbsp;kontemplativního kláštera. Protože byl vždy trochu snob, zvolil si&nbsp;trapistický monastýr nedaleko Lyonu. Pro kritikovy řeholní ambice totiž nebyl žádný český řád dost přísný. Zvláště ne&nbsp;ten, který pronajímal zahraničním automobilkám konferenční sály s&nbsp;výhledem na&nbsp;Hradčany. Ve&nbsp;francouzském trapistickém klášteře již navíc dleli někteří Češi a&nbsp;Moravané, takže to&nbsp;měl usnadněné. Zatím si&nbsp;vyřídil všechny formality spojené s&nbsp;dočasným pobytem a&nbsp;prodal či&nbsp;rozdal nadbytečné knihy. Z&nbsp;toho bylo vidět, že&nbsp;to&nbsp;myslí vážně.</span></p>
          <p class="chunk" data-nb-ref-number="1317" data-nb-words="24" data-nb-chars="142"><span class="idea" data-nb-ref-number="1316" id="idea1316" data-nb-words="24" data-nb-chars="142">„Pokud je&nbsp;nějaký Bůh,“ poučoval ho&nbsp;agnostik Kamil, „je přece všude. Musíš kvůli duchovnu zmizet z&nbsp;této zkoušené republiky a&nbsp;nechat nás v&nbsp;tom?“</span></p>
          <p class="chunk" data-nb-ref-number="1318" data-nb-words="12" data-nb-chars="70"><span class="idea" data-nb-ref-number="1317" id="idea1317" data-nb-words="12" data-nb-chars="70">„Jednak budu s&nbsp;vámi na&nbsp;dálku spojen, jednak můžete přece odejít taky.“</span></p>
          <p class="chunk" data-nb-ref-number="1319" data-nb-words="7" data-nb-chars="48"><span class="idea" data-nb-ref-number="1318" id="idea1318" data-nb-words="7" data-nb-chars="48">„Unikáš před ženami a&nbsp;povinnostmi všedního dne.“</span></p>
          <p class="chunk" data-nb-ref-number="1320" data-nb-words="15" data-nb-chars="78"><span class="idea" data-nb-ref-number="1319" id="idea1319" data-nb-words="15" data-nb-chars="78">„Budu tam brzo vstávat a&nbsp;několik prvních let se&nbsp;starat o&nbsp;zahradu a&nbsp;o&nbsp;dobytek.“</span></p>
          <p class="chunk" data-nb-ref-number="1321" data-nb-words="25" data-nb-chars="159"><span class="idea" data-nb-ref-number="1320" id="idea1320" data-nb-words="25" data-nb-chars="159">„Propadl jsi venkovskému sentimentu. Nedopadne to&nbsp;dobře. Potřebuješ si&nbsp;dát jenom na&nbsp;chvilku pauzu, odpočinout si&nbsp;na&nbsp;vesnici a&nbsp;pak se&nbsp;radostně vrátit do&nbsp;města.“</span></p>
          <p class="chunk" data-nb-ref-number="1322" data-nb-words="110" data-nb-chars="683"><span class="idea" data-nb-ref-number="1321" id="idea1321" data-nb-words="110" data-nb-chars="683">Kritik se&nbsp;nenechal zviklat. Systematicky za&nbsp;sebou spaloval mosty. Kamil najednou poznal, co&nbsp;pro něj jeho intelektuální a&nbsp;duchovní protipól ve&nbsp;skutečnosti znamenal. Měl pocit, jako by&nbsp;ho&nbsp;opouštěla přítelkyně. Nová žena se&nbsp;dá&nbsp;najít téměř vždy. Nikdy nechápal, proč by&nbsp;kvůli ženám měli muži skákat z&nbsp;mostů a&nbsp;pod metro. Mužské přátelství je&nbsp;něco víc. Je&nbsp;nezištnější, pevnější, přímější a&nbsp;nezatížené vedlejšími úmysly. Pokud je&nbsp;to&nbsp;pravé přátelství. Kamil měl teď pocit, že&nbsp;mizí kus jeho dosavadního života. Zároveň mu&nbsp;bylo jasné, že&nbsp;kritik to&nbsp;činí právě proto, že&nbsp;je&nbsp;takový, jaký je. To&nbsp;byla ta&nbsp;poslední autorita, před kterou se&nbsp;spisovatel vždy skláněl. Před skutečností takovou, JAKÁ JE.</span></p>
          <p class="chunk" data-nb-ref-number="1323" data-nb-words="107" data-nb-chars="684"><span class="idea" data-nb-ref-number="1322" id="idea1322" data-nb-words="107" data-nb-chars="684">Ještě se&nbsp;pokoušel argumentovat literárně. Připomněl Mauriacova slova z&nbsp;jednoho románu, ve&nbsp;kterém postava elegána připomíná nezkušenému mladému muži, že&nbsp;každý člověk má&nbsp;aspoň jednou v&nbsp;životě chuť vstoupit k&nbsp;trapistům, zvlášť když vidí na&nbsp;plesech sotva ochmýřené otravné mladíčky s&nbsp;vyrážkou v&nbsp;obličeji. Citoval mnicha Thomase Mertona a&nbsp;rabína Lionela Bluea, kteří varují před romantickým duchovním vzplanutím a&nbsp;neuváženým vstupováním do&nbsp;klášterů. Nebylo to&nbsp;nic platné. Kamil se&nbsp;musel smířit s&nbsp;tím, že&nbsp;jsou lidé, kteří mají pevné přesvědčení a&nbsp;všechno jsou ochotni vsadit na&nbsp;jednu kartu. Kamil by&nbsp;to&nbsp;někdy rád udělal taky. Jenomže těch karet bylo moc a&nbsp;on nevěděl, které jsou ty&nbsp;správné.</span></p>
          <p class="chunk" data-nb-ref-number="1324" data-nb-words="49" data-nb-chars="280"><span class="idea" data-nb-ref-number="1323" id="idea1323" data-nb-words="49" data-nb-chars="280">„Všichni jdou odněkud někam,“ řekl ještě bývalý kritik Kamilovi. „U&nbsp;normálních lidí záleží na&nbsp;tom, co&nbsp;bylo předtím a&nbsp;co potom. Jenom u&nbsp;tebe je&nbsp;to&nbsp;jedno. Kdyby někdo psal tvůj životopis, zatím by&nbsp;mohl skončit na&nbsp;jakékoliv stránce. Nevím, jestli je&nbsp;to&nbsp;dobře nebo špatně. Je&nbsp;to&nbsp;tak.“</span></p>
          <p class="chunk" data-nb-ref-number="1325" data-nb-words="12" data-nb-chars="76"><span class="idea" data-nb-ref-number="1324" id="idea1324" data-nb-words="12" data-nb-chars="76">„To není kniha, to&nbsp;je&nbsp;trhací kalendář,“ řekl Kamil. „Jednou stránky dojdou.“</span></p>
          <p class="chunk" data-nb-ref-number="1326" data-nb-words="14" data-nb-chars="84"><span class="idea" data-nb-ref-number="1325" id="idea1325" data-nb-words="14" data-nb-chars="84">Byl tak ohromen velikostí vlastní myšlenky, že&nbsp;si&nbsp;ji&nbsp;ještě to&nbsp;samé odpoledne zapsal.</span></p>
          <hr>
          <p class="chunk" data-nb-ref-number="1327" data-nb-words="53" data-nb-chars="338"><span class="idea" data-nb-ref-number="1326" id="idea1326" data-nb-words="53" data-nb-chars="338">Teď se&nbsp;bál, co&nbsp;rozšířené vědomí udělá s&nbsp;Martinou. Vzdalovala se&nbsp;mu. Stále víc patřila nějakému přízračnému Milošovi, kterého nikdy v&nbsp;životě neviděl, který snad neměl s&nbsp;Martinou ani žádné závadné úmysly, ale který postupně ukrajoval z&nbsp;její dvacetileté dušičky větší a&nbsp;větší porce, které si&nbsp;za&nbsp;normálních okolností pro sebe nárokoval Kamil.</span></p>
          <p class="chunk" data-nb-ref-number="1328" data-nb-words="11" data-nb-chars="66"><span class="idea" data-nb-ref-number="1327" id="idea1327" data-nb-words="11" data-nb-chars="66">„Chápu, že&nbsp;chceš vyšší poznání. To&nbsp;je&nbsp;zcela přiměřené tvému věku.“</span></p>
          <p class="chunk" data-nb-ref-number="1329" data-nb-words="2" data-nb-chars="14"><span class="idea" data-nb-ref-number="1328" id="idea1328" data-nb-words="2" data-nb-chars="14">„Jistě, otče.“</span></p>
          <p class="chunk" data-nb-ref-number="1330" data-nb-words="7" data-nb-chars="43"><span class="idea" data-nb-ref-number="1329" id="idea1329" data-nb-words="7" data-nb-chars="43">„Nebuď drzá. Teď mluvíme o&nbsp;vážných věcech.“</span></p>
          <p class="chunk" data-nb-ref-number="1331" data-nb-words="1" data-nb-chars="8"><span class="idea" data-nb-ref-number="1330" id="idea1330" data-nb-words="1" data-nb-chars="8">„Jistě.“</span></p>
          <p class="chunk" data-nb-ref-number="1332" data-nb-words="9" data-nb-chars="53"><span class="idea" data-nb-ref-number="1331" id="idea1331" data-nb-words="9" data-nb-chars="53">„Děláš si&nbsp;ze&nbsp;mě&nbsp;legraci. Mluvím o&nbsp;důležitých věcech.“</span></p>
          <p class="chunk" data-nb-ref-number="1333" data-nb-words="40" data-nb-chars="250"><span class="idea" data-nb-ref-number="1332" id="idea1332" data-nb-words="40" data-nb-chars="250">„Tvá zlobivá holčička se&nbsp;dala na&nbsp;fetování. Tvé nezralé dítko chce mít mystiku snadno a&nbsp;rychle. A&nbsp;navíc ho&nbsp;může ve&nbsp;stavu obluzení někdo klidně sexuálně zneužít. Taky hrozí návyk a&nbsp;přechod na&nbsp;těžké drogy. Společenský zánik. Ztráta sebekontroly. Zkáza.“</span></p>
          <p class="chunk" data-nb-ref-number="1334" data-nb-words="121" data-nb-chars="766"><span class="idea" data-nb-ref-number="1333" id="idea1333" data-nb-words="121" data-nb-chars="766">Mlčel. Naučila se&nbsp;od&nbsp;něj používat metodu diskuse a&nbsp;sama předhazovala předem předpokládané argumenty protivníka. Sám si&nbsp;tento postup kdysi osvojil a&nbsp;stále se&nbsp;mu&nbsp;osvědčoval. Tušíte, co&nbsp;bude váš protivník namítat, a&nbsp;vyslovíte jeho argumenty sami. Použijete ovšem lehký ironický tón. Nevyvrátíte sice nic z&nbsp;toho, co&nbsp;druhý říká, ale v&nbsp;<em>mluveném</em> dialogu mu&nbsp;znemožníte ty&nbsp;nejlepší věty použít. Martina byla bystrá. Pochytila od&nbsp;Kamila mnoho a&nbsp;obracela to&nbsp;bez skrupulí proti němu. Bylo to&nbsp;dvacetileté zvířátko, které nemělo žádné zábrany. Vůči jiným ženám měl Kamil výhodu času, který stojí z&nbsp;biologických důvodů na&nbsp;straně mužů. Jenomže ona byla mladičká a&nbsp;mohla ještě několik let na&nbsp;biologické zákony kašlat pěkně zvysoka. Jestli se&nbsp;ďábel někdy vtělil, vtělil se&nbsp;do&nbsp;Martiny.</span></p>
        </section>
        <section>
          <p class="chunk" data-nb-ref-number="1335" data-nb-words="51" data-nb-chars="362"><span class="idea" data-nb-ref-number="1334" id="idea1334" data-nb-words="51" data-nb-chars="362">Protože neměl žádné zkušenosti s&nbsp;pořádnými drogami, musel celou jednu pasáž <em>Trapných okamžiků</em> napsat podle fantazie a&nbsp;odborné literatury. Kritika mu&nbsp;vytkla všechno, ale tuto část nechali pánové z&nbsp;rozšířených deníků bez poznámky. Pravděpodobně si&nbsp;také nic nepíchají. Erotické scény mu&nbsp;zato vždy okomentovali s&nbsp;převahou prozrazující intelektuály, vzdělance a&nbsp;muže.</span></p>
          <p class="chunk" data-nb-ref-number="1336" data-nb-words="115" data-nb-chars="780"><span class="idea" data-nb-ref-number="1335" id="idea1335" data-nb-words="115" data-nb-chars="780">Martina nebyla literární kritik a&nbsp;věděla svoje. Její argumenty byly neprůstřelné. Kamil skutečně nevěděl, o&nbsp;čem mluví. Co&nbsp;když je&nbsp;Tripgoer skutečně neškodný? Jenomže jak to&nbsp;zjistit? Kamil věnoval dost času hledání v&nbsp;lexikonech, kde samozřejmě nebyla o&nbsp;droze tohoto názvu ani zmínka. Pochopitelně, slang se&nbsp;vyvíjí rychle a&nbsp;fetování taky. Ani v&nbsp;klubu Roxy, ani U&nbsp;Vystřelenýho voka, ve&nbsp;Velrybě nebo Marathonu nikdo nic nevěděl. Marathon vyzkoušel jenom pro úplnost, protože tam se&nbsp;scházeli evangeličtí intelektuálové obdivující dvacetiletou rusovlasou teoložku Anne-Marii Theodoru Dvořákovou. Ani A.-M. T. Dvořáková neznala Tripgoer. Jeden její satelit z&nbsp;Marathonu soudil, že&nbsp;nepůjde o&nbsp;nic vážného, protože o&nbsp;prášku podobného jména nedávno něco slyšel „a snad to&nbsp;nebyla žádná hrůza“.</span></p>
          <p class="chunk" data-nb-ref-number="1337" data-nb-words="54" data-nb-chars="314"><span class="idea" data-nb-ref-number="1336" id="idea1336" data-nb-words="54" data-nb-chars="314">Kamil měl poslední možnost vyzkoušet to&nbsp;sám na&nbsp;sobě. Uvažoval o&nbsp;tom v&nbsp;noci, když se&nbsp;probudil a&nbsp;nemohl usnout. Od&nbsp;dob, kdy se&nbsp;zděšením Lucii rozmlouval kouření trávy, se&nbsp;mnoho změnilo. Bál se&nbsp;všeho neznámého, co&nbsp;mění lidské vědomí. Byl ochoten se&nbsp;opíjet, protože tomu rozuměl. Tísnivý pocit měl z&nbsp;toho, co&nbsp;nechápal.</span></p>
          <p class="chunk" data-nb-ref-number="1338" data-nb-words="64" data-nb-chars="377"><span class="idea" data-nb-ref-number="1337" id="idea1337" data-nb-words="64" data-nb-chars="377">U&nbsp;Martiny doma podnikl poslední pokus jí&nbsp;to&nbsp;rozmluvit. Pokud se&nbsp;mu&nbsp;to&nbsp;nepodaří, musí do&nbsp;toho jít. Jestli si&nbsp;ji&nbsp;chtěl udržet, musel prodělat totéž a&nbsp;s&nbsp;pohrdáním to&nbsp;pak odvrhnout. Nebo přijmout. Kamil byl otevřený muž a&nbsp;správně tušil, že&nbsp;nejsnáze podlehneme tomu, co&nbsp;vášnivě odmítáme. Pronesl několik formálních vět o&nbsp;škodlivosti drog a&nbsp;přemítal, zda tu&nbsp;věc nosí Martina s&nbsp;sebou.</span></p>
          <p class="chunk" data-nb-ref-number="1339" data-nb-words="12" data-nb-chars="81"><span class="idea" data-nb-ref-number="1338" id="idea1338" data-nb-words="12" data-nb-chars="81">„Nechceš to&nbsp;zkoušet kvůli tomu, že&nbsp;se&nbsp;bojíš,“ odmrštila jeho osvě­tové argumenty.</span></p>
          <p class="chunk" data-nb-ref-number="1340" data-nb-words="6" data-nb-chars="33"><span class="idea" data-nb-ref-number="1339" id="idea1339" data-nb-words="6" data-nb-chars="33">„Nebojím se. Dej mi&nbsp;tu&nbsp;lahvičku.“</span></p>
          <p class="chunk" data-nb-ref-number="1341" data-nb-words="10" data-nb-chars="44"><span class="idea" data-nb-ref-number="1340" id="idea1340" data-nb-words="10" data-nb-chars="44">„Dám ti&nbsp;ji&nbsp;a&nbsp;ty mi&nbsp;ji&nbsp;spláchneš do&nbsp;záchoda.“</span></p>
          <p class="chunk" data-nb-ref-number="1342" data-nb-words="5" data-nb-chars="29"><span class="idea" data-nb-ref-number="1341" id="idea1341" data-nb-words="5" data-nb-chars="29">„Spláchnu ji&nbsp;nejvýš do&nbsp;sebe.“</span></p>
          <p class="chunk" data-nb-ref-number="1343" data-nb-words="10" data-nb-chars="58"><span class="idea" data-nb-ref-number="1342" id="idea1342" data-nb-words="10" data-nb-chars="58">„Proč to&nbsp;nechceš vyzkoušet se&nbsp;mnou? Můžeme to&nbsp;vzít spolu.“</span></p>
          <p class="chunk" data-nb-ref-number="1344" data-nb-words="10" data-nb-chars="55"><span class="idea" data-nb-ref-number="1343" id="idea1343" data-nb-words="10" data-nb-chars="55">„Chci si&nbsp;to&nbsp;prožít sám. Nechci mít diváky. Pak uvidím.“</span></p>
          <p class="chunk" data-nb-ref-number="1345" data-nb-words="3" data-nb-chars="15"><span class="idea" data-nb-ref-number="1344" id="idea1344" data-nb-words="3" data-nb-chars="15">„Ty se&nbsp;stydíš.“</span></p>
          <p class="chunk" data-nb-ref-number="1346" data-nb-words="21" data-nb-chars="98"><span class="idea" data-nb-ref-number="1345" id="idea1345" data-nb-words="21" data-nb-chars="98">„Možná. Na&nbsp;tom ale nezáleží. Dej mi&nbsp;to&nbsp;a&nbsp;já ti&nbsp;zítra řeknu, jak je&nbsp;to&nbsp;s&nbsp;tím tvým vyšším poznáním.“</span></p>
          <p class="chunk" data-nb-ref-number="1347" data-nb-words="43" data-nb-chars="244"><span class="idea" data-nb-ref-number="1346" id="idea1346" data-nb-words="43" data-nb-chars="244">Zaváhala, ale nakonec sáhla do&nbsp;kapsy a&nbsp;vyndala malou skleničku. Byla plná asi do&nbsp;poloviny. Bylo jasné, že&nbsp;od&nbsp;té&nbsp;doby, kdy si&nbsp;nasypala svou dávku v&nbsp;Kamilově přítomnosti, musela to&nbsp;opakovat aspoň jednou nebo dvakrát. Kamil se&nbsp;neptal, kde a&nbsp;s&nbsp;kým.</span></p>
          <p class="chunk" data-nb-ref-number="1348" data-nb-words="17" data-nb-chars="104"><span class="idea" data-nb-ref-number="1347" id="idea1347" data-nb-words="17" data-nb-chars="104">„Nebojíš se, že&nbsp;přitom zhyneš?“ zeptala se&nbsp;a&nbsp;Kamil uvažoval, jestli v&nbsp;jejím hlase zaslechl stopu ironie.</span></p>
          <p class="chunk" data-nb-ref-number="1349" data-nb-words="9" data-nb-chars="47"><span class="idea" data-nb-ref-number="1348" id="idea1348" data-nb-words="9" data-nb-chars="47">„To není to&nbsp;nejhorší, co&nbsp;se&nbsp;člověku může stát.“</span></p>
          <p class="chunk" data-nb-ref-number="1350" data-nb-words="3" data-nb-chars="17"><span class="idea" data-nb-ref-number="1349" id="idea1349" data-nb-words="3" data-nb-chars="17">„Co je&nbsp;nejhorší?“</span></p>
          <p class="chunk" data-nb-ref-number="1351" data-nb-words="55" data-nb-chars="345"><span class="idea" data-nb-ref-number="1350" id="idea1350" data-nb-words="55" data-nb-chars="345">Neodpověděl. Věděl sám pro sebe, co&nbsp;je&nbsp;nejhorší. Nebyl to&nbsp;šedý prášek v&nbsp;lahvičce. Nebyl to&nbsp;ani posměch dvacetileté holky. Nebyly to&nbsp;literární kritiky ve&nbsp;významných českých denících. Neřekl ale nic. K&nbsp;určitému poznání Martině chyběly roky i&nbsp;zkušenost. Navíc jsou věci, které se&nbsp;mladým ženám neříkají. Protože říkat je, má&nbsp;stejný smysl jako mlčet.</span></p>
          <hr>
          <p class="chunk" data-nb-ref-number="1352" data-nb-words="23" data-nb-chars="154"><span class="idea" data-nb-ref-number="1351" id="idea1351" data-nb-words="23" data-nb-chars="154">Když došel domů, pečlivě se&nbsp;osprchoval. Vzal si&nbsp;na&nbsp;sebe to&nbsp;nejpohodlnější oblečení, které našel. Samý přírodní materiál. Žádné divoké barvy. Žádný vzorek.</span></p>
          <p class="chunk" data-nb-ref-number="1353" data-nb-words="87" data-nb-chars="517"><span class="idea" data-nb-ref-number="1352" id="idea1352" data-nb-words="87" data-nb-chars="517">Byl večer. Stáhnul zvonek od&nbsp;telefonu a&nbsp;zatáhl rolety. Na&nbsp;přehrávači si&nbsp;pustil etnickou hudbu. Na&nbsp;papírek si&nbsp;nasypal trochu šedého prášku. Chvilku váhal, potom ho&nbsp;jedním pohybem shrnul do&nbsp;sklenice vody. Nenaplnil ji&nbsp;až&nbsp;po&nbsp;okraj, protože chtěl na&nbsp;jazyku co&nbsp;nejpřesněji cítit, jakou má&nbsp;to&nbsp;svinstvo chuť. Chvilku se&nbsp;nic nedělo. Byl trochu zklamaný. Skončí to&nbsp;stejně jako tráva. Všichni s&nbsp;tím tolik nadělají, a&nbsp;nic z&nbsp;toho není. Tolik keců v&nbsp;parlamentu. Měli by&nbsp;si&nbsp;tam všichni společně zakouřit a&nbsp;dali by&nbsp;pokoj. Teoretici.</span></p>
          <p class="chunk" data-nb-ref-number="1354" data-nb-words="89" data-nb-chars="474"><span class="idea" data-nb-ref-number="1353" id="idea1353" data-nb-words="89" data-nb-chars="474">Chtěl vstát, aby si&nbsp;vzal něco ke&nbsp;čtení. Najednou zjistil, že&nbsp;ho&nbsp;nohy neposlouchají. Zdálo se&nbsp;mu, že&nbsp;je&nbsp;má&nbsp;výš než tělo. Nedivil se&nbsp;tomu. Plaval v&nbsp;moři jemné a&nbsp;průzračné tekutiny. Mohutná síla ho&nbsp;uchopila a&nbsp;hodila s&nbsp;ním pod lůžko, na&nbsp;kterém seděl. Přesně se&nbsp;pamatoval na&nbsp;to, kdy už&nbsp;něco podobného zažil. Když byl v&nbsp;dětství na&nbsp;operaci v&nbsp;nemocnici a&nbsp;dali mu&nbsp;dýchat uspávací plyn. Stejná mohutná ruka ho&nbsp;popadla a&nbsp;hodila s&nbsp;ním pod operační stůl a&nbsp;točila s&nbsp;ním kolem podélné osy.</span></p>
          <p class="chunk" data-nb-ref-number="1355" data-nb-words="27" data-nb-chars="155"><span class="idea" data-nb-ref-number="1354" id="idea1354" data-nb-words="27" data-nb-chars="155">„Tak je&nbsp;to&nbsp;zase tady,“ pomyslel si&nbsp;spokojeně a&nbsp;otáčel se. Víření v&nbsp;hlavě neustávalo. „Je to&nbsp;jedno, jestli je&nbsp;nějaká hlava,“ šumělo mu&nbsp;v&nbsp;mozkových závitech.</span></p>
          <p class="chunk" data-nb-ref-number="1356" data-nb-words="1" data-nb-chars="8"><span class="idea" data-nb-ref-number="1355" id="idea1355" data-nb-words="1" data-nb-chars="8">Lehkost.</span></p>
          <p class="chunk" data-nb-ref-number="1357" data-nb-words="2" data-nb-chars="17"><span class="idea" data-nb-ref-number="1356" id="idea1356" data-nb-words="2" data-nb-chars="17">Nesmírná lehkost.</span></p>
          <p class="chunk" data-nb-ref-number="1358" data-nb-words="3" data-nb-chars="30"><span class="idea" data-nb-ref-number="1357" id="idea1357" data-nb-words="3" data-nb-chars="30">Osvobozující nesmírná lehkost.</span></p>
          <p class="chunk" data-nb-ref-number="1359" data-nb-words="118" data-nb-chars="715"><span class="idea" data-nb-ref-number="1358" id="idea1358" data-nb-words="118" data-nb-chars="715">Nebo vesmírná? Najednou se&nbsp;neotáčel pod lůžkem, ale vznášel se&nbsp;nad ním. Kdyby měl paže, měl by&nbsp;je&nbsp;roztažené, ale nebyl si&nbsp;jistý, zda je&nbsp;má. Stejně letěl. Vstříc mu&nbsp;vyrazila těla. Nádherná ženská těla, tak krásná, že&nbsp;je&nbsp;chtěl všechna milovat, ale byla tak palčivá a&nbsp;zářící, že&nbsp;to&nbsp;nemohl udělat. Obdivoval se&nbsp;jim, protože v&nbsp;obdivu je&nbsp;pravé milování. Pak s&nbsp;nimi splýval, jedno po&nbsp;druhém, v&nbsp;takovém výbuchu blaženosti, že&nbsp;se&nbsp;tomu nemohlo rovnat žádné pozemské milování. Pochopil veškerou špínu a&nbsp;tíhu těla. Až&nbsp;nebude tělo, až&nbsp;bude jenom TOTO tělo, přijde skutečné milování, skutečný orgasmus, opravdový výbuch rozkoše, kterou už&nbsp;nikdo nebude smět nazvat rozkoší, protože něco tak ČISTÉHO a&nbsp;SVATÉHO nelze nazvat rozkoší.</span></p>
          <p class="chunk" data-nb-ref-number="1360" data-nb-words="140" data-nb-chars="845"><span class="idea" data-nb-ref-number="1359" id="idea1359" data-nb-words="140" data-nb-chars="845">Chtěl klečet u&nbsp;nohou Tvůrce Vesmíru a&nbsp;vyznat se&nbsp;mu&nbsp;z&nbsp;toho, že&nbsp;nic nikdy nepochopil, nikoho nemiloval, jenom tím špinavým způsobem, když kradl cizí těla, těla, která mu&nbsp;nenáležela, aby se&nbsp;s&nbsp;nimi spojoval, zatímco pravá radost ležela nad tím, ve&nbsp;výši, které nikdy nedosáhl, protože byl slepý, jako by&nbsp;nikdy nevyhlédl z&nbsp;hlubin země, kde byl pohřben v&nbsp;temnotách. Zahodil sám sebe v&nbsp;tělu a&nbsp;špíně, potu a&nbsp;pohybech, zatímco pravá extáze byla jinde, úplně jinde, jinde, jinde, totiž ZDE a&nbsp;TADY. Nejpůvabnější žena najednou vypadala ve&nbsp;světle toho, co&nbsp;prožil, jako stařena a&nbsp;podřadná prostitutka. Těla všech žen, které měl, budou zanikat. Promění se&nbsp;v&nbsp;prach, stejně jako jeho tělo. Částečky špinavého prachu budou zběsile vířit v&nbsp;podsvětí, v&nbsp;jeho nejspodnějších patrech a&nbsp;v&nbsp;nejčernější temnotě, zatímco skutečná a&nbsp;svatá těla jsou jinde a&nbsp;vždy byla jinde.</span></p>
          <p class="chunk" data-nb-ref-number="1361" data-nb-words="33" data-nb-chars="200"><span class="idea" data-nb-ref-number="1360" id="idea1360" data-nb-words="33" data-nb-chars="200">Vstupoval do&nbsp;světla, ohromného světla a&nbsp;chtěl na&nbsp;ně&nbsp;zvolat, aby tu&nbsp;bylo stále, ale to&nbsp;byla pošetilost, protože <em>tohle</em> světlo přece nepřestává. Dříve by&nbsp;zhaslo slunce, než by&nbsp;vyhasl zdroj <em>tohoto</em> života.</span></p>
          <p class="chunk" data-nb-ref-number="1362" data-nb-words="1" data-nb-chars="7"><span class="idea" data-nb-ref-number="1361" id="idea1361" data-nb-words="1" data-nb-chars="7">Světlo.</span></p>
          <p class="chunk" data-nb-ref-number="1363" data-nb-words="2" data-nb-chars="16"><span class="idea" data-nb-ref-number="1362" id="idea1362" data-nb-words="2" data-nb-chars="16">Nádherné světlo.</span></p>
          <p class="chunk" data-nb-ref-number="1364" data-nb-words="3" data-nb-chars="27"><span class="idea" data-nb-ref-number="1363" id="idea1363" data-nb-words="3" data-nb-chars="27">Nesmrtelné nádherné světlo.</span></p>
          <p class="chunk" data-nb-ref-number="1365" data-nb-words="96" data-nb-chars="586"><span class="idea" data-nb-ref-number="1364" id="idea1364" data-nb-words="96" data-nb-chars="586">Ležel na&nbsp;skalnatém břehu a&nbsp;cítil na&nbsp;sobě spalující žár věčného slunce. Ne&nbsp;pomíjivého pozemského slunce, které vyhasne již za&nbsp;několik miliard let, což bude zítra, ale věčného slunce, jakému rovno není. Kéž by&nbsp;už&nbsp;slunce zhaslo, aby uvolnilo místo věčnému SVĚTLU, které je&nbsp;mocné a&nbsp;přitom přátelské a&nbsp;mírné, všepronikající a&nbsp;svaté. Příboj bušil do&nbsp;skály takovou silou, že&nbsp;se&nbsp;Kamilovo tělo chvělo. Byl nahý, bezbranný, ale necítil strach. Moře bylo přátelské a&nbsp;nemohlo být jiné. V&nbsp;něm přece žily miliony a&nbsp;miliony bytostí, které byly nádherné, tak nádherné, že&nbsp;podobné nelze na&nbsp;zemi spatřit.</span></p>
          <p class="chunk" data-nb-ref-number="1366" data-nb-words="4" data-nb-chars="18"><span class="idea" data-nb-ref-number="1365" id="idea1365" data-nb-words="4" data-nb-chars="18">A&nbsp;není žádná země.</span></p>
          <p class="chunk" data-nb-ref-number="1367" data-nb-words="89" data-nb-chars="491"><span class="idea" data-nb-ref-number="1366" id="idea1366" data-nb-words="89" data-nb-chars="491">S&nbsp;úžasem si&nbsp;uvědomil, v&nbsp;jakém žil klamu. Myslel si, že&nbsp;ta&nbsp;špetka hlíny, to&nbsp;pouhé slovo, zanikající zvuk, rozplývající se&nbsp;obláček slabik, je&nbsp;pravou skutečností a&nbsp;jediným domovem. Musel se&nbsp;smát. A&nbsp;celý vesmír a&nbsp;všechny vesmíry se&nbsp;smály s&nbsp;ním, protože to&nbsp;byl vtip, dobrý báječný vtip a&nbsp;v&nbsp;každém eonu se&nbsp;všechny bytosti dobře bavily Kamilovou pošetilostí, že&nbsp;věřil v&nbsp;něco takového, jako je&nbsp;svět a&nbsp;JÁ a&nbsp;tělo. Kamil se&nbsp;také smál, protože věděl, že&nbsp;není už&nbsp;žádný Kamil a&nbsp;nikdy nebyl a&nbsp;nikdy nebude.</span></p>
          <p class="chunk" data-nb-ref-number="1368" data-nb-words="5" data-nb-chars="19"><span class="idea" data-nb-ref-number="1367" id="idea1367" data-nb-words="5" data-nb-chars="19">JE&nbsp;JENOM TO, CO&nbsp;JE.</span></p>
          <hr>
          <p class="chunk" data-nb-ref-number="1369" data-nb-words="81" data-nb-chars="476"><span class="idea" data-nb-ref-number="1368" id="idea1368" data-nb-words="81" data-nb-chars="476">Nevěděl, jak dlouho setrval v&nbsp;tomto blaženém stavu. Ztratil veškeré ponětí o&nbsp;času a&nbsp;možná se&nbsp;i&nbsp;domníval, že&nbsp;kvůli němu přestal čas plynout v&nbsp;celém vesmíru. To&nbsp;bylo ovšem příliš optimistické očekávání. Blaho pomalu odeznívalo a&nbsp;pomalu se&nbsp;vkrádala jakási úzkost. Nejdříve to&nbsp;vypadalo tak, jako by&nbsp;to&nbsp;byla úzkost ze&nbsp;ztráty ráje, ale potom to&nbsp;stále víc a&nbsp;víc připomínalo úzkost jako takovou. Začal si&nbsp;uvědomovat tělo a&nbsp;jeho tíhu. Pak si&nbsp;chvíli neuvědomoval nic a&nbsp;potom se&nbsp;probral.</span></p>
          <p class="chunk" data-nb-ref-number="1370" data-nb-words="94" data-nb-chars="531"><span class="idea" data-nb-ref-number="1369" id="idea1369" data-nb-words="94" data-nb-chars="531">Ležel na&nbsp;zemi. Nevěděl, jestli je&nbsp;den či&nbsp;noc. Možná už&nbsp;trochu svítalo, ale taky se&nbsp;mohlo jednat o&nbsp;soumrak. Chtěl vstát, ale udeřil se&nbsp;do&nbsp;hlavy a&nbsp;opět klesl na&nbsp;zem. Ležel asi pod stolem. Když se&nbsp;mu&nbsp;zase s&nbsp;nadlidským úsilím povedlo zvednout hlavu, skutečně zahlédl kolem sebe několik dřevěných noh. Opravdu byl pod stolem. Nohy ho&nbsp;neposlouchaly. Vyděsil se&nbsp;a&nbsp;podíval se, jestli ještě dolní končetiny má. Měl, ale nemohl s&nbsp;nimi hýbat. Rukama se&nbsp;přisunul k&nbsp;židli a&nbsp;chtěl se&nbsp;vytáhnout na&nbsp;ni, ale nepovedlo se&nbsp;mu&nbsp;to. Namáhavě oddechoval.</span></p>
          <p class="chunk" data-nb-ref-number="1371" data-nb-words="79" data-nb-chars="466"><span class="idea" data-nb-ref-number="1370" id="idea1370" data-nb-words="79" data-nb-chars="466">Najednou se&nbsp;mu&nbsp;udělalo špatně od&nbsp;žaludku. Potřeboval by&nbsp;dojít na&nbsp;toaletu, ta&nbsp;však byla stejně daleko jako sousední galaxie. Zvracel a&nbsp;nemohl divoký proud valící se&nbsp;z&nbsp;útrob zastavit. Nikdy netušil, kolik se&nbsp;toho do&nbsp;něj vejde. Zašpinil sebe i&nbsp;podlahu. Trochu se&nbsp;mu&nbsp;ulevilo a&nbsp;zábleskem rozumu usoudil, že&nbsp;přehnal dávku. Trochu naděje mu&nbsp;vlilo poznání, že&nbsp;už&nbsp;začíná cítit nohy. Čekal na&nbsp;zemi vedle stolu na&nbsp;obnovení fyzických a&nbsp;duševních sil. Pak se&nbsp;znovu pokusil vstát.</span></p>
          <p class="chunk" data-nb-ref-number="1372" data-nb-words="70" data-nb-chars="373"><span class="idea" data-nb-ref-number="1371" id="idea1371" data-nb-words="70" data-nb-chars="373">Neměl to&nbsp;dělat. Asi půl vteřiny stál v&nbsp;jakémsi podřepu, pak se&nbsp;ale znovu svalil na&nbsp;koberec. Srdce se&nbsp;mu&nbsp;rozbušilo tak, že&nbsp;měl pocit, že&nbsp;umírá. Možná i&nbsp;křičel. Kdyby umřel, několik dní by&nbsp;jeho osud možná nikoho nezajímal a&nbsp;nikdo by&nbsp;se&nbsp;o&nbsp;něm nedověděl. První by&nbsp;ho&nbsp;hledala Martina, ale kdyby se&nbsp;nedozvonila, myslela by&nbsp;si, že&nbsp;odjel z&nbsp;Prahy. Šla by&nbsp;za&nbsp;Milošem pro další dávku?</span></p>
          <p class="chunk" data-nb-ref-number="1373" data-nb-words="127" data-nb-chars="694"><span class="idea" data-nb-ref-number="1372" id="idea1372" data-nb-words="127" data-nb-chars="694">Válel se&nbsp;ve&nbsp;zvratcích a&nbsp;moči a&nbsp;brečel. Měl dojem, že&nbsp;ho&nbsp;tělesné tekutiny opouštějí, jako by&nbsp;se&nbsp;proměnil ve&nbsp;středověký chrlič. I&nbsp;slzy z&nbsp;něj prýštily zcela nezadržitelně. Byl si&nbsp;skoro jistý, že&nbsp;umře, a&nbsp;bylo mu&nbsp;líto, že&nbsp;ho&nbsp;budou muset najít v&nbsp;tak nedůstojném stavu. Nelitoval svého života, neměl pocit, že&nbsp;žil špatně a&nbsp;hříšně, vždyť i&nbsp;těch žen měl jenom maličko. Plakal nad údělem všech, kteří se&nbsp;musí narodit a&nbsp;skončit jako on, pod stolem v&nbsp;takové špíně. Byl sám, jako je&nbsp;sám každý člověk, a&nbsp;jestli není, tak bude, protože údělem člověka na&nbsp;této zemi je&nbsp;přece samota a&nbsp;blití a&nbsp;moč, mezitím trochu pomilování a&nbsp;potu, zklamání a&nbsp;zase samota, o&nbsp;to horší, oč&nbsp;blíže byl někomu ještě před pár minutami.</span></p>
          <p class="chunk" data-nb-ref-number="1374" data-nb-words="113" data-nb-chars="645"><span class="idea" data-nb-ref-number="1373" id="idea1373" data-nb-words="113" data-nb-chars="645">Vzpomněl si&nbsp;na&nbsp;své knihy a&nbsp;nelitoval toho, že&nbsp;je&nbsp;napsal. Nebyly ani dobré, ani špatné. Prostě <em>byly</em>, asi tak jako stromy, domy a&nbsp;veverky. Aspoň něco tu&nbsp;po&nbsp;něm zůstane. Co&nbsp;jiného měl také dělat? Mohl se&nbsp;třeba modlit, ale nebylo ke&nbsp;komu. Mohl dávat almužny, ale neměl k&nbsp;tomu žádný důvod. Mohl bojovat za&nbsp;pravdu, ale to&nbsp;vlastně svým malým českým způsobem dělal. Hrůza z&nbsp;toho, že&nbsp;není nic, čeho by&nbsp;litoval, mu&nbsp;znova stiskla žaludek a&nbsp;opět zvracel. Byl trochu zklamán, že&nbsp;nedosáhl světové slávy, milenek a&nbsp;toulek po&nbsp;mořském pobřeží a&nbsp;po zahradě kolem vlastní vily. Jsou-li nějaké další životy, snad tedy příště. Jenomže nikomu se&nbsp;nechce začínat znovu.</span></p>
          <p class="chunk" data-nb-ref-number="1375" data-nb-words="54" data-nb-chars="311"><span class="idea" data-nb-ref-number="1374" id="idea1374" data-nb-words="54" data-nb-chars="311">Pak začala pracovat KOVADLINA. Bušila mu&nbsp;do&nbsp;hlavy v&nbsp;pomalém rytmu. BUM, BUM, BUM. Jestli někdy existovalo peklo, bylo v&nbsp;těchto úderech. Srážely ho&nbsp;vždy znovu k&nbsp;zemi, když se&nbsp;pokoušel vstát. Teď už&nbsp;ho&nbsp;poslouchaly všechny končetiny a&nbsp;šlo by&nbsp;to, jenomže kdykoli se&nbsp;nadzvedl, pevný a&nbsp;jistý úder ho&nbsp;opět srazil dolů.</span></p>
          <p class="chunk" data-nb-ref-number="1376" data-nb-words="76" data-nb-chars="425"><span class="idea" data-nb-ref-number="1375" id="idea1375" data-nb-words="76" data-nb-chars="425">Kamil se&nbsp;vždycky bál smrti. Rád si&nbsp;sice četl o&nbsp;buddhismu a&nbsp;odumření vášní, tužeb a&nbsp;lpění na&nbsp;pomíjivém světě forem, měl ale rád krásné ženy a&nbsp;kvalitní alkohol, drahé knihy a&nbsp;slávu. Teoreticky věděl o&nbsp;smrti všechno, co&nbsp;se&nbsp;dalo načíst. Chybička byla pouze v&nbsp;tom, že&nbsp;i&nbsp;ty nejlepší věci o&nbsp;smrti napsali lidé, kteří byli příliš málo mrtví, takže to&nbsp;mohly být (a často byly) stejné žvásty jako jeho někdejší učebnice občanské nauky.</span></p>
          <p class="chunk" data-nb-ref-number="1377" data-nb-words="60" data-nb-chars="371"><span class="idea" data-nb-ref-number="1376" id="idea1376" data-nb-words="60" data-nb-chars="371">Když ho&nbsp;napadlo, že&nbsp;jeho poslední hodinka možná udeřila, vůbec se&nbsp;nepokoušel hledat cestu na&nbsp;věčnost podle návodů <em>Tibetské knihy mrtvých</em>, ale zabýval se&nbsp;myšlenkou na&nbsp;pouhé fyzické přežití. S&nbsp;titánským úsilím se&nbsp;převalil na&nbsp;břicho, aby se&nbsp;nezadusil, kdyby zase začal zvracet. Dusil se&nbsp;o&nbsp;něco méně. Skvělé. Potom se&nbsp;mu&nbsp;rozum zase zatemnil. Možná omdlel, možná usnul únavou.</span></p>
          <p class="chunk" data-nb-ref-number="1378" data-nb-words="75" data-nb-chars="463"><span class="idea" data-nb-ref-number="1377" id="idea1377" data-nb-words="75" data-nb-chars="463">Probral se&nbsp;kolem poledne. Tentokrát už&nbsp;skutečně vstal. Na&nbsp;podlahu kolem nebyl hezký pohled. S&nbsp;jistým potěšením zjistil, že&nbsp;zážitek vychrlené moči byl především snovou záležitostí, která neměla mnoho společného s&nbsp;realitou. To&nbsp;ho&nbsp;uklidnilo a&nbsp;vrátilo mu&nbsp;několik procent úcty k&nbsp;sobě samému. Našel instantní kávu značky Dadák a&nbsp;dal si&nbsp;dvojitou porci. Měl by&nbsp;si&nbsp;ji&nbsp;hodně osladit, ale při představě cukru se&nbsp;mu&nbsp;zase začínalo dělat zle. Tripgoer měl totiž nasládlou chuť.</span></p>
          <p class="chunk" data-nb-ref-number="1379" data-nb-words="59" data-nb-chars="395"><span class="idea" data-nb-ref-number="1378" id="idea1378" data-nb-words="59" data-nb-chars="395">Káva mu&nbsp;pomohla. Potom důkladná sprcha. Úklid pokoje. Ten byl nejhorší. Nedovedl si&nbsp;představit, jak vypadají následky výletů do&nbsp;astrálních plání v&nbsp;komunitách, kde lidé nejsou ani tak minimálně pořádkumilovní jako on. Možná tam mají betonové podlahy a&nbsp;hadici s&nbsp;vodou. Po&nbsp;ránu postříkají podlahu i&nbsp;méně odolné účastníky. Radosti KOSMICKÉHO VĚDOMÍ přecházely do&nbsp;všednosti běžného vědomí jen pomalu.</span></p>
          <p class="chunk" data-nb-ref-number="1380" data-nb-words="31" data-nb-chars="205"><span class="idea" data-nb-ref-number="1379" id="idea1379" data-nb-words="31" data-nb-chars="205">Když dokončil nejnutnější úklid, přehlédl (již zase) bystrým zrakem obytné prostory a&nbsp;na stole zahlédl zbytek bílého prášku na&nbsp;papírovém lístku. Vzal ho, nasypal do&nbsp;umyvadla a&nbsp;pečlivě spláchl horkou vodou.</span></p>
          <p class="chunk" data-nb-ref-number="1381" data-nb-words="28" data-nb-chars="141"><span class="idea" data-nb-ref-number="1380" id="idea1380" data-nb-words="28" data-nb-chars="141">„Polovina pražských krys teď bude mít změněné vědomí. To&nbsp;se&nbsp;má&nbsp;ta&nbsp;druhá půlka na&nbsp;co&nbsp;těšit,“ řekl si&nbsp;pro sebe a&nbsp;utřel si&nbsp;vlhké dlaně o&nbsp;tričko.</span></p>
          <hr>
          <p class="chunk" data-nb-ref-number="1382" data-nb-words="39" data-nb-chars="250"><span class="idea" data-nb-ref-number="1381" id="idea1381" data-nb-words="39" data-nb-chars="250">Pokoušel se&nbsp;jí&nbsp;své psychedelické zážitky vylíčit v&nbsp;co nejtemnějších barvách. Ocenila sice, že&nbsp;se&nbsp;experimentu vůbec odvážil a&nbsp;zase tím trochu stoupl v&nbsp;jejích očích, od&nbsp;vlastních tripů však ustoupit nehodlala. Proč taky, když ona žádné problémy neměla.</span></p>
          <p class="chunk" data-nb-ref-number="1383" data-nb-words="17" data-nb-chars="84"><span class="idea" data-nb-ref-number="1382" id="idea1382" data-nb-words="17" data-nb-chars="84">„Když ti&nbsp;to&nbsp;nedělá dobře, tak to&nbsp;neber. Ale je&nbsp;to&nbsp;škoda. Mohli jsme si&nbsp;dávat spolu.“</span></p>
          <p class="chunk" data-nb-ref-number="1384" data-nb-words="11" data-nb-chars="70"><span class="idea" data-nb-ref-number="1383" id="idea1383" data-nb-words="11" data-nb-chars="70">„Nemáš dojem, že&nbsp;není dobře, když budeme mít tak rozdílné zkušenosti?“</span></p>
          <p class="chunk" data-nb-ref-number="1385" data-nb-words="3" data-nb-chars="15"><span class="idea" data-nb-ref-number="1384" id="idea1384" data-nb-words="3" data-nb-chars="15">„Tobě to&nbsp;vadí?“</span></p>
          <p class="chunk" data-nb-ref-number="1386" data-nb-words="3" data-nb-chars="17"><span class="idea" data-nb-ref-number="1385" id="idea1385" data-nb-words="3" data-nb-chars="17">„Tobě to&nbsp;nevadí?“</span></p>
          <p class="chunk" data-nb-ref-number="1387" data-nb-words="7" data-nb-chars="36"><span class="idea" data-nb-ref-number="1386" id="idea1386" data-nb-words="7" data-nb-chars="36">„Vždyť jsem říkala, že&nbsp;je&nbsp;to&nbsp;škoda.“</span></p>
          <p class="chunk" data-nb-ref-number="1388" data-nb-words="8" data-nb-chars="45"><span class="idea" data-nb-ref-number="1387" id="idea1387" data-nb-words="8" data-nb-chars="45">„Co když se&nbsp;teď kvůli tomu budeme odcizovat?“</span></p>
          <p class="chunk" data-nb-ref-number="1389" data-nb-words="4" data-nb-chars="19"><span class="idea" data-nb-ref-number="1388" id="idea1388" data-nb-words="4" data-nb-chars="19">„Čí je&nbsp;to&nbsp;problém?“</span></p>
          <p class="chunk" data-nb-ref-number="1390" data-nb-words="5" data-nb-chars="25"><span class="idea" data-nb-ref-number="1389" id="idea1389" data-nb-words="5" data-nb-chars="25">„Je to&nbsp;problém nás obou.“</span></p>
          <p class="chunk" data-nb-ref-number="1391" data-nb-words="7" data-nb-chars="36"><span class="idea" data-nb-ref-number="1390" id="idea1390" data-nb-words="7" data-nb-chars="36">„Zatím o&nbsp;tom mluvíš pořád jenom ty.“</span></p>
          <p class="chunk" data-nb-ref-number="1392" data-nb-words="8" data-nb-chars="50"><span class="idea" data-nb-ref-number="1391" id="idea1391" data-nb-words="8" data-nb-chars="50">„Nechtělas bys toho nechat aspoň na&nbsp;nějakou dobu?“</span></p>
          <p class="chunk" data-nb-ref-number="1393" data-nb-words="10" data-nb-chars="51"><span class="idea" data-nb-ref-number="1392" id="idea1392" data-nb-words="10" data-nb-chars="51">„Nechtěl bys třeba ty&nbsp;na&nbsp;nějakou dobu o&nbsp;tom mlčet?“</span></p>
          <p class="chunk" data-nb-ref-number="1394" data-nb-words="23" data-nb-chars="134"><span class="idea" data-nb-ref-number="1393" id="idea1393" data-nb-words="23" data-nb-chars="134">Kdyby ji&nbsp;nemiloval, zakroutil by&nbsp;jí&nbsp;krkem. Ne, to&nbsp;je&nbsp;přehnané. Kamil byl civilizovaný a&nbsp;slušně vychovaný muž. Spíše by&nbsp;jí&nbsp;dal kopačky.</span></p>
          <p class="chunk" data-nb-ref-number="1395" data-nb-words="111" data-nb-chars="660"><span class="idea" data-nb-ref-number="1394" id="idea1394" data-nb-words="111" data-nb-chars="660">Protože si&nbsp;chtěla dávat aspoň dvakrát do&nbsp;týdne, znamenalo to, že&nbsp;buď bude Kamil přihlížet tomu, jak se&nbsp;Martina vydává na&nbsp;astrální pláně bez něj (a&nbsp;do rána si&nbsp;pak může třeba číst knížku nebo se&nbsp;nudit u&nbsp;jiné činnosti), nebo ji&nbsp;nechat, aby to&nbsp;zkoušela s&nbsp;neznámým Milošem a&nbsp;jeho povedenými kamarády. Zatím odmítal se&nbsp;s&nbsp;nimi seznámit. Připadal si&nbsp;jako normální člověk a&nbsp;poměrně známý spisovatel a&nbsp;nechtělo se&nbsp;mu&nbsp;ztrácet čas s&nbsp;lidmi, kteří nebyli možná ani zajímaví, ani chytří. Navíc žili v&nbsp;jakémsi snobském pseudosquatu v&nbsp;jednom z&nbsp;posledních zpustlých domů na&nbsp;Starém Městě, kam ještě nedopadla tvrdá pěst raného kapitalismu s&nbsp;jeho směnárenským a&nbsp;vinárenským morem.</span></p>
          <p class="chunk" data-nb-ref-number="1396" data-nb-words="9" data-nb-chars="60"><span class="idea" data-nb-ref-number="1395" id="idea1395" data-nb-words="9" data-nb-chars="60">„Nepřipadá ti&nbsp;pod úroveň trávit čas s&nbsp;takovými existencemi?“</span></p>
          <p class="chunk" data-nb-ref-number="1397" data-nb-words="3" data-nb-chars="18"><span class="idea" data-nb-ref-number="1396" id="idea1396" data-nb-words="3" data-nb-chars="18">„Vždyť je&nbsp;neznáš.“</span></p>
          <p class="chunk" data-nb-ref-number="1398" data-nb-words="18" data-nb-chars="103"><span class="idea" data-nb-ref-number="1397" id="idea1397" data-nb-words="18" data-nb-chars="103">„Znám je&nbsp;z&nbsp;tvého vyprávění. Čím se&nbsp;ti&nbsp;lidé živí? Vedou také alternativní život za&nbsp;peníze svých rodičů?“</span></p>
          <p class="chunk" data-nb-ref-number="1399" data-nb-words="12" data-nb-chars="65"><span class="idea" data-nb-ref-number="1398" id="idea1398" data-nb-words="12" data-nb-chars="65">Urazila se. Trvalo několik minut, než se&nbsp;s&nbsp;ním zase začala bavit.</span></p>
          <p class="chunk" data-nb-ref-number="1400" data-nb-words="7" data-nb-chars="50"><span class="idea" data-nb-ref-number="1399" id="idea1399" data-nb-words="7" data-nb-chars="50">„Miloš a&nbsp;David pracují příležitostně jako maséři.“</span></p>
          <p class="chunk" data-nb-ref-number="1401" data-nb-words="29" data-nb-chars="165"><span class="idea" data-nb-ref-number="1400" id="idea1400" data-nb-words="29" data-nb-chars="165">Otevřel pusu, aby něco poznamenal, pak ji&nbsp;ale zase zavřel, protože by&nbsp;to&nbsp;bylo laciné. Navíc by&nbsp;Martinu zase umlčel a&nbsp;nebylo vůbec jisté, jestli by&nbsp;ji&nbsp;opět rozmluvil.</span></p>
          <p class="chunk" data-nb-ref-number="1402" data-nb-words="20" data-nb-chars="132"><span class="idea" data-nb-ref-number="1401" id="idea1401" data-nb-words="20" data-nb-chars="132">„Kromě toho jsou to&nbsp;vlastně umělci. Ovšem undergroundoví umělci. Ti&nbsp;se&nbsp;do&nbsp;žádných recenzí nikdy nedostanou,“ dodala, aby bylo jasno.</span></p>
          <p class="chunk" data-nb-ref-number="1403" data-nb-words="18" data-nb-chars="115"><span class="idea" data-nb-ref-number="1402" id="idea1402" data-nb-words="18" data-nb-chars="115">„Kam by&nbsp;to&nbsp;o&nbsp;undergroundu mohli psát. Třeba do&nbsp;Věstníku Správy kanalizací? Nebo v&nbsp;bulletinu Metrostavu a&nbsp;Subterry?“</span></p>
          <p class="chunk" data-nb-ref-number="1404" data-nb-words="12" data-nb-chars="65"><span class="idea" data-nb-ref-number="1403" id="idea1403" data-nb-words="12" data-nb-chars="65">„Zase si&nbsp;myslíš, jak jsi vtipný. Možná se&nbsp;těch lidí jenom bojíš.“</span></p>
          <p class="chunk" data-nb-ref-number="1405" data-nb-words="1" data-nb-chars="11"><span class="idea" data-nb-ref-number="1404" id="idea1404" data-nb-words="1" data-nb-chars="11">„Přeháníš.“</span></p>
          <p class="chunk" data-nb-ref-number="1406" data-nb-words="180" data-nb-chars="1163"><span class="idea" data-nb-ref-number="1405" id="idea1405" data-nb-words="180" data-nb-chars="1163">Nepřeháněla. Skutečně se&nbsp;jich bál. Ne&nbsp;jako lidí, kteří mu&nbsp;mohou rozbít držku, ale jako představitelů světa, který fungoval na&nbsp;zcela jiných základech. Nezbývalo mu&nbsp;nic jiného než tam s&nbsp;ní zajít. Začalo mu&nbsp;docházet, že&nbsp;si&nbsp;našel skutečně <em>velmi</em> mladou ženu. Alternativní život, jak vědí starší a&nbsp;zkušenější lidé po&nbsp;třicítce, tedy něco jako je&nbsp;teď Kamil, totiž člověk nemusí vést ve&nbsp;sklepích a&nbsp;komunách. Alternativní život může vést kdekoli. Dlouhé vlasy, holé lebky, šafránová roucha, černá roucha, nevázaný sex, vázaný sex, alkohol, černé mše, uctívání mrtvých, hanobení mrtvých, vegetariánství, modlitby a&nbsp;rouhání, to&nbsp;všechno byly vždy jenom folklorní doplňky, které možná lidé na&nbsp;určitém stupni své životní cesty potřebují, od&nbsp;určitého okamžiku na&nbsp;nich ale netrvají a&nbsp;vrací se&nbsp;k&nbsp;tomu, co&nbsp;vypadá normálně, a&nbsp;dokonce někdy konformně. Jestliže alternativně žijící ženy měly pro Kamila nepopiratelný půvab, ačkoliv to&nbsp;někdy byly pěkné šmudličky schopné uvařit jenom sójové maso, alternativně žijící mladí muži mu&nbsp;bývali odporní. Měl totiž pocit, že&nbsp;fyzicky zapáchají, protože se&nbsp;málo myjí. Když se&nbsp;k&nbsp;nim někdy (nedobrovolně) přiblížil, zjistil, že&nbsp;to&nbsp;není jenom pocit.</span></p>
          <p class="chunk" data-nb-ref-number="1407" data-nb-words="34" data-nb-chars="196"><span class="idea" data-nb-ref-number="1406" id="idea1406" data-nb-words="34" data-nb-chars="196">Půjdou tedy do&nbsp;squatu ve&nbsp;čtvrtek a&nbsp;Kamil si&nbsp;to&nbsp;sám před sebou zdůvodnil jako studijní cestu, ze&nbsp;které vytěží námět aspoň pro fejeton nebo esej. Na&nbsp;román to&nbsp;nevyjde. Takovou inspiraci zase nečekal.</span></p>
          <hr>
          <p class="chunk" data-nb-ref-number="1408" data-nb-words="19" data-nb-chars="119"><span class="idea" data-nb-ref-number="1407" id="idea1407" data-nb-words="19" data-nb-chars="119">Vrata vedoucí do&nbsp;průjezdu a&nbsp;dvora někdo postříkal barevným sprejem. FUCK THE PEOPLE. FUCK THE GOVERNMENT. FUCK THE GOD.</span></p>
          <p class="chunk" data-nb-ref-number="1409" data-nb-words="28" data-nb-chars="194"><span class="idea" data-nb-ref-number="1408" id="idea1408" data-nb-words="28" data-nb-chars="194">„Jaká myšlenková bohatost,“ napadlo ho. Neřekl nic nahlas, protože byl věren svému předsevzetí, že&nbsp;je&nbsp;pouhý pozorovatel. Bude se&nbsp;držet taoistické zásady konání ne-konáním. Tak nemůže nic zkazit.</span></p>
          <p class="chunk" data-nb-ref-number="1410" data-nb-words="55" data-nb-chars="350"><span class="idea" data-nb-ref-number="1409" id="idea1409" data-nb-words="55" data-nb-chars="350">Do&nbsp;dvora vedlo několik plechových dveří, zřejmě vchody do&nbsp;sklepů, kde měli poslední zbylí nájemníci cosi uskladněno. Až&nbsp;je&nbsp;odtud vystěhují, zřídí tam nový majitel garáže nebo herny. Jedny z&nbsp;dveří vedly do&nbsp;sklepa, kde nyní sídlila KOMUNA. Martina na&nbsp;ně&nbsp;zabušila a&nbsp;otevřít přišel hubený vysoký mladík divokého pohledu v&nbsp;brejličkách se&nbsp;zlatou obroučkou.</span></p>
          <p class="chunk" data-nb-ref-number="1411" data-nb-words="17" data-nb-chars="108"><span class="idea" data-nb-ref-number="1410" id="idea1410" data-nb-words="17" data-nb-chars="108">„Buď zdráv, soudruhu,“ vypálil na&nbsp;Kamila na&nbsp;úvod. „Svět potřebuje permanentní revoluci, co&nbsp;si&nbsp;o&nbsp;tom myslíš?“</span></p>
          <p class="chunk" data-nb-ref-number="1412" data-nb-words="98" data-nb-chars="619"><span class="idea" data-nb-ref-number="1411" id="idea1411" data-nb-words="98" data-nb-chars="619">„Potřeby světa jsou tak obrovské, že&nbsp;na&nbsp;to&nbsp;sám nestačím,“ zamumlal Kamil, aby získal čas. Obrýlenec už&nbsp;ale nic neříkal a&nbsp;vedl oba hosty do&nbsp;nitra KOMUNY. Osazenstvo tu&nbsp;žilo ve&nbsp;dvou nepříliš osvětlených místnostech. Na&nbsp;stěně viselo několik plakátů, v&nbsp;rohu stála kamna na&nbsp;uhlí, nyní sice vyhaslá, ale zato plná ohořelých kusů dřeva a&nbsp;uhlí. Místnost ohřívala malá plynová kamínka napájená propanbutanovou bombou. Kromě postaršího stolu, sedací soupravy ve&nbsp;stylu raných šedesátých let, kýblů s&nbsp;vodou a&nbsp;odpadky a&nbsp;několika banánových krabic byly v&nbsp;místnosti už&nbsp;jenom asi tři adolescentní dívky, typické micinky, a&nbsp;dva chlapci.</span></p>
          <p class="chunk" data-nb-ref-number="1413" data-nb-words="17" data-nb-chars="123"><span class="idea" data-nb-ref-number="1412" id="idea1412" data-nb-words="17" data-nb-chars="123">„Kim je&nbsp;trockista,“ zašeptala Kamilovi Martina. Mladík to&nbsp;však zaslechl a&nbsp;opravil ji: „Neotrockista. Nezaměňuj to, prosím.“</span></p>
          <p class="chunk" data-nb-ref-number="1414" data-nb-words="12" data-nb-chars="84"><span class="idea" data-nb-ref-number="1413" id="idea1413" data-nb-words="12" data-nb-chars="84">„Lpíš na&nbsp;slovech,“ promluvil druhý mladík, spíše menší postavy a&nbsp;nakrátko ostříhaný.</span></p>
          <p class="chunk" data-nb-ref-number="1415" data-nb-words="48" data-nb-chars="306"><span class="idea" data-nb-ref-number="1414" id="idea1414" data-nb-words="48" data-nb-chars="306">„Rozhodně méně než vy&nbsp;všichni tady na&nbsp;buržoazních předsudcích,“ odsekl Kim, ale vypláchl několik skleniček a&nbsp;začal do&nbsp;nich rozlévat vodku. „Moje myšlení je&nbsp;ovšem otevřené všemu novému. V&nbsp;tom se&nbsp;neotrockismus liší od&nbsp;uzavřených ideologií. Kdyby tomu tak nebylo, nemohl bych tady s&nbsp;vámi vydržet ani vteřinu.“</span></p>
          <p class="chunk" data-nb-ref-number="1416" data-nb-words="26" data-nb-chars="137"><span class="idea" data-nb-ref-number="1415" id="idea1415" data-nb-words="26" data-nb-chars="137">„Vezmi v&nbsp;úvahu bytový problém. To&nbsp;je&nbsp;taky docela dobrý důvod,“ ušklíbl se&nbsp;chlapec, který&nbsp;– jak se&nbsp;ukázalo&nbsp;– se&nbsp;jmenuje Honza a&nbsp;je básník.</span></p>
          <p class="chunk" data-nb-ref-number="1417" data-nb-words="21" data-nb-chars="123"><span class="idea" data-nb-ref-number="1416" id="idea1416" data-nb-words="21" data-nb-chars="123">Sesedli se&nbsp;kolem stolu (jedné z&nbsp;židlí upadla noha, tak si&nbsp;vzali jinou) a&nbsp;mlčeli. Vodka patřila zřejmě k&nbsp;nejlevnější značce.</span></p>
          <p class="chunk" data-nb-ref-number="1418" data-nb-words="27" data-nb-chars="150"><span class="idea" data-nb-ref-number="1417" id="idea1417" data-nb-words="27" data-nb-chars="150">Ticho prolomila Martina. „Kim je&nbsp;zkrácené jméno z&nbsp;Kim Ir-sena. Kim byl kdysi na&nbsp;festivalu mládeže v&nbsp;Severní Koreji a&nbsp;od té&nbsp;doby si&nbsp;tak nechává říkat.“</span></p>
          <p class="chunk" data-nb-ref-number="1419" data-nb-words="9" data-nb-chars="71"><span class="idea" data-nb-ref-number="1418" id="idea1418" data-nb-words="9" data-nb-chars="71">„Říká se&nbsp;Korejská lidově demokratická republika,“ poopravil ji&nbsp;brýloun.</span></p>
          <p class="chunk" data-nb-ref-number="1420" data-nb-words="6" data-nb-chars="42"><span class="idea" data-nb-ref-number="1419" id="idea1419" data-nb-words="6" data-nb-chars="42">„Zase lpíš na&nbsp;slovech,“ provokoval básník.</span></p>
          <p class="chunk" data-nb-ref-number="1421" data-nb-words="4" data-nb-chars="28"><span class="idea" data-nb-ref-number="1420" id="idea1420" data-nb-words="4" data-nb-chars="28">„Slova jsou nositeli idejí.“</span></p>
          <p class="chunk" data-nb-ref-number="1422" data-nb-words="9" data-nb-chars="54"><span class="idea" data-nb-ref-number="1421" id="idea1421" data-nb-words="9" data-nb-chars="54">Za&nbsp;jedním z&nbsp;kýblů bylo slyšet škrábání myších paciček.</span></p>
          <p class="chunk" data-nb-ref-number="1423" data-nb-words="6" data-nb-chars="35"><span class="idea" data-nb-ref-number="1422" id="idea1422" data-nb-words="6" data-nb-chars="35">„Myš?“ vyděsila se&nbsp;jedna z&nbsp;micinek.</span></p>
          <p class="chunk" data-nb-ref-number="1424" data-nb-words="5" data-nb-chars="36"><span class="idea" data-nb-ref-number="1423" id="idea1423" data-nb-words="5" data-nb-chars="36">„Aspoň dvě,“ pravil pochmurně Kamil.</span></p>
          <p class="chunk" data-nb-ref-number="1425" data-nb-words="9" data-nb-chars="56"><span class="idea" data-nb-ref-number="1424" id="idea1424" data-nb-words="9" data-nb-chars="56">„Prý tu&nbsp;minulý týden viděli krysu,“ pípla druhá micinka.</span></p>
          <p class="chunk" data-nb-ref-number="1426" data-nb-words="53" data-nb-chars="329"><span class="idea" data-nb-ref-number="1425" id="idea1425" data-nb-words="53" data-nb-chars="329">„To si&nbsp;všichni jenom myslí, že&nbsp;jsou to&nbsp;krysy,“ oponoval Kim. „Ve skutečnosti zvíře, kterému se&nbsp;u&nbsp;nás říká krysa, je&nbsp;potkan. To&nbsp;je&nbsp;ta&nbsp;horší varianta. Potkani jsou mnohem nebezpečnější. Nemají žádnou etiku. Prokoušou i&nbsp;beton. Poznají jed a&nbsp;vyhýbají se&nbsp;nástrahám. Jsou inteligentní. Někteří v&nbsp;jistých ohledech dokonce víc než lidé.“</span></p>
          <p class="chunk" data-nb-ref-number="1427" data-nb-words="47" data-nb-chars="296"><span class="idea" data-nb-ref-number="1426" id="idea1426" data-nb-words="47" data-nb-chars="296">Micinky zbledly. Třetí z&nbsp;nich mlčela, a&nbsp;ačkoliv ticho nemá z&nbsp;fyzikálního hlediska více podob, zdálo se, že&nbsp;mlčí stále zarytěji. Snad proto, že&nbsp;jedna micinka patřila ke&nbsp;Kimovi, druhá k&nbsp;Honzovi a&nbsp;třetí k&nbsp;nikomu z&nbsp;přítomných, takže v&nbsp;případě invaze inteligentních hlodavců neměla vlastního ochránce.</span></p>
          <p class="chunk" data-nb-ref-number="1428" data-nb-words="29" data-nb-chars="198"><span class="idea" data-nb-ref-number="1427" id="idea1427" data-nb-words="29" data-nb-chars="198">„Všechno je&nbsp;text,“ pokračoval básník. „Ten si&nbsp;ale můžeme vykládat libovolně, protože žádná interpretace nemusí být jediná správná. A&nbsp;taky není. Slova proto sice jsou nositeli idejí, ale jakýchkoli.“</span></p>
          <p class="chunk" data-nb-ref-number="1429" data-nb-words="11" data-nb-chars="60"><span class="idea" data-nb-ref-number="1428" id="idea1428" data-nb-words="11" data-nb-chars="60">„To pak ale nemá cenu nic říkat?“ podivila se&nbsp;druhá micinka.</span></p>
          <p class="chunk" data-nb-ref-number="1430" data-nb-words="27" data-nb-chars="196"><span class="idea" data-nb-ref-number="1429" id="idea1429" data-nb-words="27" data-nb-chars="196">„To je&nbsp;pochopitelně zvrácená představa buržoazie a&nbsp;jejích přisluhovačů, zvláště mezi takzvanými intelektuály. Není to&nbsp;ostatně poprvé, co&nbsp;se&nbsp;takzvaní umělci prostituují v&nbsp;cizím žoldu,“ zasyčel Kim.</span></p>
          <p class="chunk" data-nb-ref-number="1431" data-nb-words="17" data-nb-chars="115"><span class="idea" data-nb-ref-number="1430" id="idea1430" data-nb-words="17" data-nb-chars="115">„Kim píše knihu,“ prozradila Martina, snad aby odvedla pozornost od&nbsp;tématu. „Je to&nbsp;vlastně tvůj kolega spisovatel.“</span></p>
          <p class="chunk" data-nb-ref-number="1432" data-nb-words="6" data-nb-chars="41"><span class="idea" data-nb-ref-number="1431" id="idea1431" data-nb-words="6" data-nb-chars="41">„Co jsi napsal?“ zajímal se&nbsp;neotrockista.</span></p>
          <p class="chunk" data-nb-ref-number="1433" data-nb-words="2" data-nb-chars="18"><span class="idea" data-nb-ref-number="1432" id="idea1432" data-nb-words="2" data-nb-chars="18">„<em>Trapné okamžiky.</em>“</span></p>
          <p class="chunk" data-nb-ref-number="1434" data-nb-words="17" data-nb-chars="99"><span class="idea" data-nb-ref-number="1433" id="idea1433" data-nb-words="17" data-nb-chars="99">„Ach tak. To&nbsp;je&nbsp;ten spisek, kde se&nbsp;mládež ze&nbsp;středních vrstev vyfňukává ze&nbsp;svých umělých problémů?“</span></p>
          <p class="chunk" data-nb-ref-number="1435" data-nb-words="2" data-nb-chars="13"><span class="idea" data-nb-ref-number="1434" id="idea1434" data-nb-words="2" data-nb-chars="13">„Přesně ten.“</span></p>
          <p class="chunk" data-nb-ref-number="1436" data-nb-words="19" data-nb-chars="124"><span class="idea" data-nb-ref-number="1435" id="idea1435" data-nb-words="19" data-nb-chars="124">„Četla jsem jenom <em>Zámek pomalé smrti</em>,“ pochlubila se&nbsp;třetí micinka. „Bylo to&nbsp;dobrý. Jenom jsem úplně nepochopila ten konec.“</span></p>
          <p class="chunk" data-nb-ref-number="1437" data-nb-words="4" data-nb-chars="23"><span class="idea" data-nb-ref-number="1436" id="idea1436" data-nb-words="4" data-nb-chars="23">Kamil na&nbsp;to&nbsp;nereagoval.</span></p>
          <p class="chunk" data-nb-ref-number="1438" data-nb-words="23" data-nb-chars="165"><span class="idea" data-nb-ref-number="1437" id="idea1437" data-nb-words="23" data-nb-chars="165">„Řekni, co&nbsp;píšeš,“ žadonila Kimova micinka. Všechny zdejší micinky vypadaly jako Kamilovy vysněné gymnazistky, jenom ta&nbsp;třetí vypadala trochu chytřeji než zbylé dvě.</span></p>
          <p class="chunk" data-nb-ref-number="1439" data-nb-words="82" data-nb-chars="533"><span class="idea" data-nb-ref-number="1438" id="idea1438" data-nb-words="82" data-nb-chars="533">„Je to&nbsp;kniha <em>Revoluční libido</em>,“ nadechl se&nbsp;Kim k&nbsp;projevu. Zdálo se, že&nbsp;o&nbsp;své knize rád mluví. „Základní otázkou je, jak je&nbsp;možná permanentní revoluce? Z&nbsp;jakých zdrojů se&nbsp;bude napájet? Jak víme, všechny dosavadní revoluce procházely stejnými fázemi a&nbsp;cykly. Po&nbsp;prvotním radikalismu nastává odliv a&nbsp;návrat k&nbsp;původnímu stavu. Když jsem studoval křivku revolučního vývoje, brzy mě&nbsp;napadlo, že&nbsp;se&nbsp;velmi podobá křivce mužského orgasmu. Fázi plató pak odpovídá konec revolučního elánu a&nbsp;návrat do&nbsp;předkoitální spořádané měšťácké existence.“</span></p>
          <p class="chunk" data-nb-ref-number="1440" data-nb-words="47" data-nb-chars="279"><span class="idea" data-nb-ref-number="1439" id="idea1439" data-nb-words="47" data-nb-chars="279">Kamil zašilhal kolem sebe, co&nbsp;na&nbsp;to&nbsp;publikum. Básník se&nbsp;nudil, protože to&nbsp;už&nbsp;asi slyšel mnohokrát, ale micinky upřeně hleděly na&nbsp;Kima a&nbsp;odezíraly mu&nbsp;z&nbsp;úst. Martina měla neproniknutelný výraz. Myši se&nbsp;přesunuly od&nbsp;kbelíků ke&nbsp;krabicím. Zdálo se, že&nbsp;teď hryžou starý novinový papír.</span></p>
          <p class="chunk" data-nb-ref-number="1441" data-nb-words="69" data-nb-chars="442"><span class="idea" data-nb-ref-number="1440" id="idea1440" data-nb-words="69" data-nb-chars="442">„Vytvořil jsem tedy pojem <em>revoluční libido</em>. Je&nbsp;to&nbsp;síla, která stojí za&nbsp;každým revolučním aktem. Je&nbsp;možné ji&nbsp;sice jednorázově vyčerpat, nelze ji&nbsp;ale vyčerpat jako takovou. V&nbsp;tom je&nbsp;velký příslib. Permanentní revoluce je&nbsp;tedy možná. Musí však vypadat jinak, totiž bude to&nbsp;řetěz revolucí, které budou navazovat jedna na&nbsp;druhou, a&nbsp;tak vznikne očistný oplodňující proces. Permanentní revoluce je&nbsp;tak nejen možná, ale dokonce nutná a&nbsp;nevyhnutelná.“</span></p>
          <p class="chunk" data-nb-ref-number="1442" data-nb-words="31" data-nb-chars="222"><span class="idea" data-nb-ref-number="1441" id="idea1441" data-nb-words="31" data-nb-chars="222">Vodka stoupla Kamilovi znatelně do&nbsp;hlavy. Micinky mu&nbsp;trochu začínaly splývat. Jejich zevnějšek tomu napomáhal. Všechny byly nakrátko ostříhané, štíhlé až&nbsp;hubené, bledé, v&nbsp;tmavých přiléhavých kalhotách, a&nbsp;měly drobná ňadra.</span></p>
          <p class="chunk" data-nb-ref-number="1443" data-nb-words="66" data-nb-chars="420"><span class="idea" data-nb-ref-number="1442" id="idea1442" data-nb-words="66" data-nb-chars="420">„Na světě dokonce může probíhat několik takových revolučních aktů najednou, takže vždycky někde dosahují svého vrcholu. Tak jako se&nbsp;v&nbsp;tuto chvíli na&nbsp;zemi milují tisíce lidí, tak by&nbsp;mohly probíhat desítky a&nbsp;možná stovky revolucí současně. Tím je&nbsp;vyvrácena buržoazní představa, že&nbsp;každá revoluce se&nbsp;někdy zklidní. Sotva se&nbsp;tak stane, vypukne jinde nová a&nbsp;zanedlouho revoluční libido donutí aktéry i&nbsp;zde, aby znovu začali.“</span></p>
          <p class="chunk" data-nb-ref-number="1444" data-nb-words="32" data-nb-chars="201"><span class="idea" data-nb-ref-number="1443" id="idea1443" data-nb-words="32" data-nb-chars="201">„Napětí se&nbsp;ovšem nemusí řešit jenom milostným, tedy revolučním aktem. Může to&nbsp;dopadnout i&nbsp;jinak,“ řekl Kamil, který se&nbsp;rozhodl přistoupit v&nbsp;rámci možností na&nbsp;pravidla hry. Kim pochopil námitku po&nbsp;svém.</span></p>
          <p class="chunk" data-nb-ref-number="1445" data-nb-words="69" data-nb-chars="549"><span class="idea" data-nb-ref-number="1444" id="idea1444" data-nb-words="69" data-nb-chars="549">„Onanie je&nbsp;dobrou metaforou pro pseudorevoluce vedoucí ke&nbsp;vzniku revizionistických režimů sovětského typu. Sami si&nbsp;už&nbsp;domyslíte, jaké ohromné možnosti skýtá použití klasické terminologie očištěné od&nbsp;fetišistického buržoazního a&nbsp;sovětského pseudokomunistického a&nbsp;raně kapitalistického postkomunistického myšlenkového balastu. Co&nbsp;takový incest, komplexy, homosexualita? Nikdo se&nbsp;zatím nezabývá tím, jak daleko by&nbsp;nás mohlo v&nbsp;uvažování o&nbsp;společnosti dovést, kdybychom místo zdánlivého lidského subjektu uvažovali o&nbsp;lidech jako o&nbsp;metaforách kolektivit.“</span></p>
          <p class="chunk" data-nb-ref-number="1446" data-nb-words="37" data-nb-chars="245"><span class="idea" data-nb-ref-number="1445" id="idea1445" data-nb-words="37" data-nb-chars="245">Kamil se&nbsp;pokoušel přeložit si&nbsp;poslední větu do&nbsp;srozumitelné češtiny, ale vypitá vodka ho&nbsp;vybavila spíše panslovanskou intuicí než západní schopností luštit hádanky. Přesto by&nbsp;se&nbsp;měl zdvořile na&nbsp;něco zeptat. Naštěstí ho&nbsp;předběhla jedna z&nbsp;micinek.</span></p>
          <p class="chunk" data-nb-ref-number="1447" data-nb-words="5" data-nb-chars="21"><span class="idea" data-nb-ref-number="1446" id="idea1446" data-nb-words="5" data-nb-chars="21">„Co je&nbsp;to&nbsp;to&nbsp;libido?“</span></p>
          <p class="chunk" data-nb-ref-number="1448" data-nb-words="14" data-nb-chars="91"><span class="idea" data-nb-ref-number="1447" id="idea1447" data-nb-words="14" data-nb-chars="91">„To je&nbsp;odborný výraz pro nadrženost,“ uniklo spisovateli. Pak se&nbsp;vzpamatoval a&nbsp;zamluvil to.</span></p>
          <p class="chunk" data-nb-ref-number="1449" data-nb-words="10" data-nb-chars="53"><span class="idea" data-nb-ref-number="1448" id="idea1448" data-nb-words="10" data-nb-chars="53">„Tvá teorie je&nbsp;poměrně neotřelá. Jak jsi k&nbsp;ní došel?“</span></p>
          <p class="chunk" data-nb-ref-number="1450" data-nb-words="33" data-nb-chars="197"><span class="idea" data-nb-ref-number="1449" id="idea1449" data-nb-words="33" data-nb-chars="197">Kim přivřel víčka, jako by&nbsp;se&nbsp;pokoušel vrátit se&nbsp;v&nbsp;mysli do&nbsp;pradávné minulosti. Přítomní měli několik vteřin pocit, že&nbsp;možná i&nbsp;usnul. Nebylo tomu tak. Najednou promluvil a&nbsp;jeho hlas byl rozechvělý.</span></p>
          <p class="chunk" data-nb-ref-number="1451" data-nb-words="62" data-nb-chars="381"><span class="idea" data-nb-ref-number="1450" id="idea1450" data-nb-words="62" data-nb-chars="381">„Musel jsem projít těžkou cestou, na&nbsp;které jsem narazil na&nbsp;mnoho idiotů a&nbsp;polovzdělanců. Měl jsem ale štěstí. Nenechal jsem se&nbsp;zmást tím, co&nbsp;jsem viděl kolem sebe. Nedošel jsem k&nbsp;lacinému odmítnutí samotné ideje revolučního pokroku, jako to&nbsp;udělala většina těch, co&nbsp;neměli dost odvahy podívat se&nbsp;pod povrch. Udělal jsem to&nbsp;jediné možné, totiž vyšel jsem ze&nbsp;své vlastní zkušenosti.“</span></p>
          <p class="chunk" data-nb-ref-number="1452" data-nb-words="36" data-nb-chars="240"><span class="idea" data-nb-ref-number="1451" id="idea1451" data-nb-words="36" data-nb-chars="240">Na&nbsp;několik vteřin opět zavřel oči, jako by&nbsp;těžce lovil ze&nbsp;svého nitra vzdálené obrazy. Zmíněné vlastní zkušenosti zřejmě nebyly žádná legrace a&nbsp;teoretik revolučního libida uvažoval, nakolik se&nbsp;odhalit před veřejností. Pak se&nbsp;zase rozmluvil.</span></p>
          <p class="chunk" data-nb-ref-number="1453" data-nb-words="136" data-nb-chars="818"><span class="idea" data-nb-ref-number="1452" id="idea1452" data-nb-words="136" data-nb-chars="818">„Když jsem si&nbsp;ještě naivně myslel, že&nbsp;se&nbsp;filozofii naučím na&nbsp;filozofické fakultě, setkal jsem se&nbsp;s&nbsp;jednou dámou, řekněme že&nbsp;to&nbsp;byla slečna z&nbsp;lepší rodiny. Tehdy jsem ještě netušil, jak jsou i&nbsp;ty nejmenší detaily intimního života třídně podmíněny. Pokoušel jsem se&nbsp;s&nbsp;ní chodit. Použil jsem ty&nbsp;nejlepší taktiky od&nbsp;doktora Plzáka a&nbsp;studoval spis <em>O&nbsp;svádění</em> od&nbsp;Baudrillarda, abych se&nbsp;ani v&nbsp;teorii nedopustil žádné chyby. Nejdřív to&nbsp;vypadalo slibně. Mělo mě&nbsp;varovat, že&nbsp;bydleli ve&nbsp;vilce v&nbsp;Bubenči a&nbsp;to odjakživa, ne&nbsp;až&nbsp;po&nbsp;Únoru nebo po&nbsp;Listopadu. Byla to&nbsp;prostě stará pražská intelektuální buržoazní rodina a&nbsp;svůj nestvůrný vykořisťovatelský charakter si&nbsp;uchovali i&nbsp;přes dlouhou dobu, kdy nebylo koho vykořisťovat. Jako když některé ryby přežijí v&nbsp;zamrzlém rybníku a&nbsp;na jaře zase rozmrznou a&nbsp;dovádějí, jako by&nbsp;se&nbsp;nic nedělo.</span></p>
          <p class="chunk" data-nb-ref-number="1454" data-nb-words="16" data-nb-chars="94"><span class="idea" data-nb-ref-number="1453" id="idea1453" data-nb-words="16" data-nb-chars="94">Ta&nbsp;slečna mi&nbsp;připadala inteligentní a&nbsp;dalo se&nbsp;s&nbsp;ní dokonce mluvit, což mi&nbsp;připadalo zajímavé.“</span></p>
          <p class="chunk" data-nb-ref-number="1455" data-nb-words="26" data-nb-chars="159"><span class="idea" data-nb-ref-number="1454" id="idea1454" data-nb-words="26" data-nb-chars="159">Jedna z&nbsp;micinek se&nbsp;netrpělivě zavrtěla, ale Kim jí&nbsp;nevěnoval sebemenší pozornost. Nedíval se&nbsp;na&nbsp;své posluchače, ale hleděl kamsi za&nbsp;zeď. Myši už&nbsp;nebylo slyšet.</span></p>
          <p class="chunk" data-nb-ref-number="1456" data-nb-words="94" data-nb-chars="604"><span class="idea" data-nb-ref-number="1455" id="idea1455" data-nb-words="94" data-nb-chars="604">„Několikrát jsem zašel k&nbsp;nim domů. V&nbsp;hale měli řecké vázy, na&nbsp;schodišti rudé koberce, na&nbsp;stěnách visely originální obrazy. Musel jsem absolvovat několik nekonečných večeří s&nbsp;předkrmem. Nikdy jsem nejedl žádné předkrmy, protože jsem myslel, že&nbsp;jídlo je&nbsp;jídlo. Najednou jsem zjistil, že&nbsp;někteří lidé musí ještě před jídlem sníst nějaké jiné jídlo, aby jim to&nbsp;pozdější jídlo chutnalo. Místo rozumnějších věcí jsem na&nbsp;koleji studoval příručky společenského chování, abych neudělal nějaký trapas. Stejně jsem je&nbsp;dělal. Paní domu vždycky říkala: ,I&nbsp;jemináčku. Tuhle lžičku si&nbsp;nechte na&nbsp;potom. Ta&nbsp;je&nbsp;na&nbsp;dezert.‘</span></p>
          <p class="chunk" data-nb-ref-number="1457" data-nb-words="30" data-nb-chars="157"><span class="idea" data-nb-ref-number="1456" id="idea1456" data-nb-words="30" data-nb-chars="157">To&nbsp;když jsem s&nbsp;ní třeba začal jíst takovou tu&nbsp;slanou sardinku, nebo co&nbsp;to&nbsp;bylo. Oni měli svá vlastní pravidla, o&nbsp;kterých v&nbsp;žádné příručce nic nebylo. No&nbsp;nic.</span></p>
          <p class="chunk" data-nb-ref-number="1458" data-nb-words="129" data-nb-chars="796"><span class="idea" data-nb-ref-number="1457" id="idea1457" data-nb-words="129" data-nb-chars="796">Potom přišly na&nbsp;řadu večírky. Ta&nbsp;familie pořádala hrozně ráda sleziny, kterým říkali párty. Chodilo se&nbsp;tam v&nbsp;obleku. Já&nbsp;jsem nikdy žádný oblek neměl, tak jsem tam nechodil. Přitom jsem věděl, že&nbsp;moji slečnu tam bude obletovat několik floutků z&nbsp;lepší společnosti a&nbsp;ona na&nbsp;ně&nbsp;bude zírat jako sůvička. Několik týdnů jsem bojoval s&nbsp;představou, že&nbsp;si&nbsp;oblek opatřím. Obešel jsem několik pražských obchodních domů, protože začínal kapitalismus a&nbsp;já myslel, že&nbsp;v&nbsp;kapitalismu není problém něco sehnat. Jenomže kapitalismus se&nbsp;zajímá buď o&nbsp;průměrného konzumenta, nebo o&nbsp;prachatého konzumenta. Nic mezi tím. Všude jsem měl pocit, že&nbsp;obleky se&nbsp;si&nbsp;jí&nbsp;na&nbsp;lidi zrůdných velikostí, protože ze&nbsp;mne vždycky něco čouhalo, nebo to&nbsp;všelijak plandalo. Jednou mi&nbsp;prodavačka řekla: ‚A&nbsp;nemáte tu&nbsp;levou ruku trochu delší?‘</span></p>
          <p class="chunk" data-nb-ref-number="1459" data-nb-words="60" data-nb-chars="351"><span class="idea" data-nb-ref-number="1458" id="idea1458" data-nb-words="60" data-nb-chars="351">Nevěděl jsem, co&nbsp;znamenají čísla velikostí. Naivně jsem se&nbsp;domníval, že&nbsp;jsou nějak odvozená od&nbsp;proporcí lidského těla, takže když něco vydělím a&nbsp;vynásobím, tak zjistím, jak na&nbsp;tom jsem. To&nbsp;byl omyl. Kdykoli jsem vznesl dotaz, podle čeho se&nbsp;to&nbsp;číslo pozná, když nesouvisí s&nbsp;ničím jiným, pravily ženy za&nbsp;pultem: ‚No to&nbsp;musíte znát. Každý zná své číslo.‘</span></p>
          <p class="chunk" data-nb-ref-number="1460" data-nb-words="64" data-nb-chars="390"><span class="idea" data-nb-ref-number="1459" id="idea1459" data-nb-words="64" data-nb-chars="390">Nikdy jsem nebyl tak blízký sebevraždě jako před zrcadly v&nbsp;Kotvě a&nbsp;Máji. Prodavačky mi&nbsp;říkaly: ‚Vy byste potřeboval takovou nějakou atypickou velikost, protože jste vysoký a&nbsp;hubený, to&nbsp;my&nbsp;tady nemáme.‘ Bylo to&nbsp;jako selekce v&nbsp;pracovním táboře. Byl jsem nevyhovující. Pochopil jsem, že&nbsp;tím říkají: ‚Ty nejsi normální, pro tebe nemůžeme nic udělat, ty&nbsp;zrůdičko.‘ Vzdal jsem to&nbsp;a&nbsp;tím i&nbsp;večírky.</span></p>
          <p class="chunk" data-nb-ref-number="1461" data-nb-words="82" data-nb-chars="492"><span class="idea" data-nb-ref-number="1460" id="idea1460" data-nb-words="82" data-nb-chars="492">Potom si&nbsp;našla někoho jiného a&nbsp;já byl shodou okolností dost nemocný. V&nbsp;nemocnici mi&nbsp;to&nbsp;všechno sklaplo dohromady. Četl jsem Freuda, Marxe a&nbsp;historické romány. Přišlo to&nbsp;jako osvícení. Četl jsem zrovna o&nbsp;revoluci u&nbsp;Marxe, když na&nbsp;pokoj přišla mladá sestra utřít nějakou louži. V&nbsp;jednom okamžiku se&nbsp;shýbla a&nbsp;já zahlídnul její zeleně pruhované kalhotky. Bylo to&nbsp;jako blesk. Tak jsem vymyslel revoluční libido. Potom jsem na&nbsp;tom musel pochopitelně ještě moc a&nbsp;moc pracovat. Výsledek stojí za&nbsp;to.“</span></p>
          <p class="chunk" data-nb-ref-number="1462" data-nb-words="39" data-nb-chars="180"><span class="idea" data-nb-ref-number="1461" id="idea1461" data-nb-words="39" data-nb-chars="180">Kamil se&nbsp;podíval na&nbsp;micinky 1 a&nbsp;2 a&nbsp;3 a&nbsp;musel uznat, že&nbsp;to&nbsp;má&nbsp;něco do&nbsp;sebe. Stejně mu&nbsp;tam ale něco nehrálo. Kdyby to&nbsp;psal jako příběh, napsal by&nbsp;to&nbsp;jinak. A&nbsp;měl tušení, že&nbsp;správně.</span></p>
        </section>
        <section>
          <p class="chunk" data-nb-ref-number="1463" data-nb-words="131" data-nb-chars="835"><span class="idea" data-nb-ref-number="1462" id="idea1462" data-nb-words="131" data-nb-chars="835"><em>Potom se&nbsp;vynořil Rudi. Měl oblek. S&nbsp;motýlkem. Mluvil plynně anglicky, především přede mnou, protože věděl, že&nbsp;anglicky pořádně nerozumím a&nbsp;vypadám potom spolehlivě jako debil. Přecházel z&nbsp;amerického do&nbsp;oxfordského přízvuku. Používal pánský parfém ICEBERG Homme. Bylo jasné, že&nbsp;chce slečnu ulovit. Rudi využil každý okamžik, aby mi&nbsp;dal najevo převahu. Uměl lyžovat a&nbsp;začal ji&nbsp;tahat na&nbsp;hory. Bral s&nbsp;sebou celou společnost, aby to&nbsp;nevypadalo, když moje buržoazní přítelkyně oficiálně chodila s&nbsp;někým jiným. Ta&nbsp;společnost stála za&nbsp;to. Studenti soukromých škol a&nbsp;absolventi cizojazyčných gymnázií. Já&nbsp;navíc na&nbsp;lyžích v&nbsp;životě nestál, takže jsem tam vypadal jako statista. Dělal jsem, že&nbsp;mi&nbsp;to&nbsp;nevadí. Zkoušel jsem to&nbsp;dohnat konverzací. Jenomže společnost byla po&nbsp;celodenním běhání po&nbsp;svahu a&nbsp;pití grogu dost unavená a&nbsp;moje řeči je&nbsp;nebavily.</em></span></p>
          <p class="chunk" data-nb-ref-number="1464" data-nb-words="83" data-nb-chars="496"><span class="idea" data-nb-ref-number="1463" id="idea1463" data-nb-words="83" data-nb-chars="496"><em>Vnímali však dost na&nbsp;to, aby se&nbsp;stačili smát Rudiho skvělým vtipům na&nbsp;můj vzhled a&nbsp;lyžařský analfabetismus. Zkoušel jsem být nad věcí, ale moc to&nbsp;nešlo. Dostal jsem chuť ho&nbsp;fyzicky zničit. Musel jsem to&nbsp;ale udělat nenápadně. Počkal jsem jednou pozdě večer, až&nbsp;zapadne na&nbsp;pánský pokoj v&nbsp;boudě a&nbsp;věnoval pozornost jeho lyžím. Nejsem technický talent, měl jsem jenom nejasnou představu, že&nbsp;něco provedu s&nbsp;jeho bezpečnostním vázáním. Třeba se&nbsp;mu&nbsp;rozepne, nebo naopak nerozepne, a&nbsp;on si&nbsp;rozbije držku.</em></span></p>
          <p class="chunk" data-nb-ref-number="1465" data-nb-words="39" data-nb-chars="203"><span class="idea" data-nb-ref-number="1464" id="idea1464" data-nb-words="39" data-nb-chars="203"><em>Představoval jsem si, jak leží na&nbsp;sněhu a&nbsp;kolem něho se&nbsp;zvětšuje jasně červená krvavá skvrna a&nbsp;on fňuká a&nbsp;skučí a&nbsp;dožaduje se&nbsp;pomoci. Veden touto představou jsem si&nbsp;vzal nůž a&nbsp;šroubovák a&nbsp;dal se&nbsp;do&nbsp;díla.</em></span></p>
          <p class="chunk" data-nb-ref-number="1466" data-nb-words="18" data-nb-chars="90"><span class="idea" data-nb-ref-number="1465" id="idea1465" data-nb-words="18" data-nb-chars="90"><em>Zrovna jsem se&nbsp;skláněl u&nbsp;jeho lyží, když jsem poznal, že&nbsp;za&nbsp;mnou někdo stojí. Byl to&nbsp;Rudi.</em></span></p>
          <p class="chunk" data-nb-ref-number="1467" data-nb-words="3" data-nb-chars="25"><span class="idea" data-nb-ref-number="1466" id="idea1466" data-nb-words="3" data-nb-chars="25"><em>„Copak, copak?“ prohodil.</em></span></p>
          <p class="chunk" data-nb-ref-number="1468" data-nb-words="25" data-nb-chars="133"><span class="idea" data-nb-ref-number="1467" id="idea1467" data-nb-words="25" data-nb-chars="133"><em>Bohužel jsem s&nbsp;odpovědí asi vteřinu zaváhal a&nbsp;to se&nbsp;mi&nbsp;stalo osudným. „Dívám se&nbsp;na&nbsp;vázání. Říkal jsem si, že&nbsp;si&nbsp;takové taky opatřím.“</em></span></p>
          <p class="chunk" data-nb-ref-number="1469" data-nb-words="55" data-nb-chars="311"><span class="idea" data-nb-ref-number="1468" id="idea1468" data-nb-words="55" data-nb-chars="311"><em>„Hm, já&nbsp;ti&nbsp;opatřím jiné vázání,“ řekl Rudi a&nbsp;praštil mě&nbsp;pěstí do&nbsp;čelisti. Spadnul jsem na&nbsp;zem. Vzal mě&nbsp;za&nbsp;límec, trochu zvednul a&nbsp;znovu mě&nbsp;napálil pěstí. Pak mi&nbsp;šlápnul špinavou botou na&nbsp;košili a&nbsp;špičkou mi&nbsp;urval tři knoflíky. Možná by&nbsp;všechno ještě dopadlo jinak, když šla najednou kolem moje buržoazní slečna.</em></span></p>
          <p class="chunk" data-nb-ref-number="1470" data-nb-words="7" data-nb-chars="37"><span class="idea" data-nb-ref-number="1469" id="idea1469" data-nb-words="7" data-nb-chars="37"><em>„Ale Růdi, co&nbsp;to&nbsp;děláš?“ podivila se.</em></span></p>
          <p class="chunk" data-nb-ref-number="1471" data-nb-words="23" data-nb-chars="128"><span class="idea" data-nb-ref-number="1470" id="idea1470" data-nb-words="23" data-nb-chars="128"><em>„Tvůj bývalý přítel mi&nbsp;tady opravoval lyže. Tak jsem mu&nbsp;dal nějaké instrukce,“ řekl a&nbsp;zasmál se. Ten vůl se&nbsp;skutečně ještě smál!</em></span></p>
          <p class="chunk" data-nb-ref-number="1472" data-nb-words="52" data-nb-chars="288"><span class="idea" data-nb-ref-number="1471" id="idea1471" data-nb-words="52" data-nb-chars="288"><em>Vyhrabal jsem se&nbsp;ze&nbsp;země a&nbsp;opřel v&nbsp;polosedu o&nbsp;zeď. Bolela mě&nbsp;hlava. Hned druhý den jsem odjel. Protože problémy neustávaly, skončil jsem v&nbsp;nemocnici, kde mě&nbsp;odhadli na&nbsp;lehký otřes mozku. Mohl bych to&nbsp;zkoušet u&nbsp;nějakého soudu, ale nic bych nedokázal a&nbsp;ani nevím, jak se&nbsp;takové věci dělají.</em></span></p>
        </section>
        <section>
          <p class="chunk" data-nb-ref-number="1473" data-nb-words="37" data-nb-chars="197"><span class="idea" data-nb-ref-number="1472" id="idea1472" data-nb-words="37" data-nb-chars="197">To&nbsp;je&nbsp;ale blbost, řekl si&nbsp;Kamil. Takhle se&nbsp;píší soudničky do&nbsp;Květů nebo do&nbsp;Vlasty. Banální příběh. Žádná pointa. Tak tudy ne. V&nbsp;realitě se&nbsp;mi&nbsp;nedaří, posteskl si&nbsp;v&nbsp;duchu. Co&nbsp;to&nbsp;zkusit trochu jinak?</span></p>
        </section>
        <section>
          <p class="chunk" data-nb-ref-number="1474" data-nb-words="57" data-nb-chars="386"><span class="idea" data-nb-ref-number="1473" id="idea1473" data-nb-words="57" data-nb-chars="386"><em>Kim vystoupil z&nbsp;olivově modré limuzíny. Několik vteřin byl oslepen záblesky fotoaparátů prorežimního tisku. S&nbsp;uspokojením si&nbsp;uvědomil, že&nbsp;jiný tisk v&nbsp;jeho zemi už&nbsp;dávno není. Ani rozhlas. Ani televize. Šéf posledních opozičních novin Rudi spáchal za&nbsp;nejasných okolností sebevraždu a&nbsp;v&nbsp;dopise na&nbsp;rozloučenou vysvětlil, že&nbsp;jeho dosavadní život byl naprostým ideologickým a&nbsp;lidským omylem.</em></span></p>
          <p class="chunk" data-nb-ref-number="1475" data-nb-words="68" data-nb-chars="405"><span class="idea" data-nb-ref-number="1474" id="idea1474" data-nb-words="68" data-nb-chars="405"><em>Kim mávnul rukou k&nbsp;reportérům, ale nepodíval se&nbsp;na&nbsp;ně. Musí vypadat trochu unaveně, aby bylo jasné, že&nbsp;na&nbsp;jeho bedrech spočívá odpovědnost za&nbsp;celý národ. Přistrčili mu&nbsp;malou holčičku s&nbsp;kytičkou. Pohladil ji&nbsp;po&nbsp;vlasech s&nbsp;velkou mašlí v&nbsp;barvách státní vlajky. Holčička předala květinu a&nbsp;odcupitala mezi kordony policie. „Jen si&nbsp;běž,“ pomyslel si&nbsp;Kim. „Za deset let tě&nbsp;budu mít v&nbsp;posteli. Pokud budeš hodná.“</em></span></p>
          <p class="chunk" data-nb-ref-number="1476" data-nb-words="63" data-nb-chars="376"><span class="idea" data-nb-ref-number="1475" id="idea1475" data-nb-words="63" data-nb-chars="376"><em>„A&nbsp;pokud budu naživu,“ napadlo ho, ale hned ten nápad potlačil. Udělal několik kroků k&nbsp;tribuně. Po&nbsp;jeho boku poklusával malý předseda vlády. „Budu ho&nbsp;muset vyměnit. Není sice špatný, ale ty&nbsp;přehlídky s&nbsp;ním už&nbsp;začínají ztrácet glanc. Hodil by&nbsp;se&nbsp;za&nbsp;vyslance v&nbsp;Tiraně nebo Ulánbátaru. Koneckonců je&nbsp;to&nbsp;inteligent. Může si&nbsp;vzít s&nbsp;sebou svou knihovnu. Já&nbsp;dovedu ocenit loajalitu.“</em></span></p>
          <p class="chunk" data-nb-ref-number="1477" data-nb-words="68" data-nb-chars="400"><span class="idea" data-nb-ref-number="1476" id="idea1476" data-nb-words="68" data-nb-chars="400"><em>Najednou kdesi na&nbsp;okraji svého zorného pole zahlédl periferním viděním v&nbsp;davu za&nbsp;kordonem policistů mladého muže, který pozvedl pravici. Nejdříve si&nbsp;myslel&nbsp;– pokud si&nbsp;stačil v&nbsp;ten zlomek okamžiku něco myslet&nbsp;– že&nbsp;je&nbsp;to&nbsp;náznak pozdravu. Pak si&nbsp;uvědomil, že&nbsp;mladík drží v&nbsp;ruce pistoli. Otočil se&nbsp;k&nbsp;veliteli stráže, který kráčel po&nbsp;jeho pravém boku, ale nestačil už&nbsp;nic říci. Třeskly tři suché výstřely.</em></span></p>
          <p class="chunk" data-nb-ref-number="1478" data-nb-words="66" data-nb-chars="391"><span class="idea" data-nb-ref-number="1477" id="idea1477" data-nb-words="66" data-nb-chars="391"><em>Nic nevnímal. Měl dojem, že&nbsp;cosi vybuchlo. Ne, nebyla to&nbsp;puma. To&nbsp;jenom dav začal křičet zděšením. Čekal slabost a&nbsp;krev, ale nic z&nbsp;toho nepřišlo. S&nbsp;úžasem si&nbsp;uvědomil, že&nbsp;žije. Ještě než byl obklopen tělesnou stráží, která ho&nbsp;vtlačila do&nbsp;pancéřové limuzíny, zjevivší se&nbsp;bleskově na&nbsp;místě činu, zahlédl na&nbsp;zemi ležet bezvládné tělo předsedy vlády. „Tak ten už&nbsp;do&nbsp;Tirany nepojede,“ napadlo ho.</em></span></p>
          <p class="chunk" data-nb-ref-number="1479" data-nb-words="29" data-nb-chars="193"><span class="idea" data-nb-ref-number="1478" id="idea1478" data-nb-words="29" data-nb-chars="193"><em>Vůz musel po&nbsp;několika metrech zpomalit, protože se&nbsp;vyhýbal policejnímu mikrobusu. Škvírou v&nbsp;záclonce spatřil mladou ošetřovatelku s&nbsp;brašnou, jak běží ke&nbsp;kordonu. Asi tam byli mrtví nebo ranění.</em></span></p>
          <p class="chunk" data-nb-ref-number="1480" data-nb-words="19" data-nb-chars="133"><span class="idea" data-nb-ref-number="1479" id="idea1479" data-nb-words="19" data-nb-chars="133"><em>„Tu mi&nbsp;večer přiveďte do&nbsp;paláce,“ poznamenal chraptivým hlasem k&nbsp;veliteli ochranky, než limuzína v&nbsp;oblacích prachu vystartovala pryč.</em></span></p>
        </section>
        <section>
          <p class="chunk" data-nb-ref-number="1481" data-nb-words="150" data-nb-chars="923"><span class="idea" data-nb-ref-number="1480" id="idea1480" data-nb-words="150" data-nb-chars="923">„To už&nbsp;je&nbsp;lepší,“ dumal Kamil, ale neměl z&nbsp;toho velkou radost. Chtěl být slavný a&nbsp;bohatý, ještě slavnější a&nbsp;bohatší než Vrána. Nebyl si&nbsp;jist, jestli příliš smyšlené příběhy ho&nbsp;k&nbsp;tomuto cíli dovedou. Před několika dny našel v&nbsp;obrázkovém týdeníku velký rozhovor s&nbsp;Vránou s&nbsp;mnoha barevnými fotografiemi. Časopis si&nbsp;ihned koupil. Vrána byl zobrazen u&nbsp;velkého počítače, jak tvoří. Jeho velký portrét zabral celou stranu. V&nbsp;rámečku byl výčet jazyků, do&nbsp;kterých byly Vránovy knihy přeloženy. Bylo to&nbsp;hodně knih a&nbsp;hodně jazyků. Kamil s&nbsp;sebou bude muset pěkně hodit, jestli chce chytit ujíždějící vlak. Časopis se&nbsp;neodvážil vyhodit, jako by&nbsp;v&nbsp;něm bylo cosi posvátného. Prolistoval si&nbsp;své dvě knížky. Připadaly mu&nbsp;suché a&nbsp;nudné, přetížené myšlenkami, které má&nbsp;v&nbsp;hlavě jenom on, nepravděpodobným dějem, vykonstruovanými dialogy v&nbsp;jazyce, jakým normální lidé nemluví. „Napsal jsem toho málo a&nbsp;i to&nbsp;je&nbsp;dost mizerné,“ proběhlo mu&nbsp;hlavou.</span></p>
          <p class="chunk" data-nb-ref-number="1482" data-nb-words="44" data-nb-chars="265"><span class="idea" data-nb-ref-number="1481" id="idea1481" data-nb-words="44" data-nb-chars="265">„Musíš vážit každou větu a&nbsp;každé slovo. Zmizet musí i&nbsp;zbytečné slabiky. Za&nbsp;celý život by&nbsp;měl člověk napsat jen jednu knihu a&nbsp;do ní&nbsp;shrnout svou moudrost,“ řekl Kamilovi nedlouho před odchodem do&nbsp;kláštera nadějný kritik, který už&nbsp;možná nikdy žádnou kritiku nenapíše.</span></p>
          <p class="chunk" data-nb-ref-number="1483" data-nb-words="27" data-nb-chars="152"><span class="idea" data-nb-ref-number="1482" id="idea1482" data-nb-words="27" data-nb-chars="152">„Necháváš mě&nbsp;tady a&nbsp;zmizíš si&nbsp;za&nbsp;zeď. Budou tě&nbsp;živit a&nbsp;ty budeš vyzývat lidi venku ke&nbsp;skromnosti a&nbsp;zdrženlivosti. Nemůžu psát málo. Živím se&nbsp;kvantitou.“</span></p>
          <p class="chunk" data-nb-ref-number="1484" data-nb-words="25" data-nb-chars="132"><span class="idea" data-nb-ref-number="1483" id="idea1483" data-nb-words="25" data-nb-chars="132">„Pokud svět odporuje tomu, co&nbsp;je&nbsp;rozumné a&nbsp;dobré, je&nbsp;třeba změnit svět. Nebo z&nbsp;něj odejít. Ne&nbsp;se&nbsp;přizpůsobit. To&nbsp;je&nbsp;cesta do&nbsp;pekel.“</span></p>
          <p class="chunk" data-nb-ref-number="1485" data-nb-words="4" data-nb-chars="24"><span class="idea" data-nb-ref-number="1484" id="idea1484" data-nb-words="4" data-nb-chars="24">„Svět se&nbsp;nikdy nezmění.“</span></p>
          <p class="chunk" data-nb-ref-number="1486" data-nb-words="2" data-nb-chars="13"><span class="idea" data-nb-ref-number="1485" id="idea1485" data-nb-words="2" data-nb-chars="13">„Tak odejdi.“</span></p>
          <p class="chunk" data-nb-ref-number="1487" data-nb-words="9" data-nb-chars="51"><span class="idea" data-nb-ref-number="1486" id="idea1486" data-nb-words="9" data-nb-chars="51">„Já nemám problémy. Já&nbsp;jsem problém. Není kam jít.“</span></p>
          <p class="chunk" data-nb-ref-number="1488" data-nb-words="6" data-nb-chars="30"><span class="idea" data-nb-ref-number="1487" id="idea1487" data-nb-words="6" data-nb-chars="30">„Pak už&nbsp;zbývá jenom to&nbsp;peklo.“</span></p>
          <p class="chunk" data-nb-ref-number="1489" data-nb-words="3" data-nb-chars="21"><span class="idea" data-nb-ref-number="1488" id="idea1488" data-nb-words="3" data-nb-chars="21">„Nevěříš ve&nbsp;věčnost?“</span></p>
          <p class="chunk" data-nb-ref-number="1490" data-nb-words="18" data-nb-chars="109"><span class="idea" data-nb-ref-number="1489" id="idea1489" data-nb-words="18" data-nb-chars="109">„Věčnost začíná dnes,“ uzavřel to&nbsp;bývalý kritik, který musel jít domů a&nbsp;sbalit zavazadla na&nbsp;cestu do&nbsp;Francie.</span></p>
        </section>
        <section>
          <p class="chunk" data-nb-ref-number="1491" data-nb-words="3" data-nb-chars="21"><span class="idea" data-nb-ref-number="1490" id="idea1490" data-nb-words="3" data-nb-chars="21">Zpět do&nbsp;pseudosquatu.</span></p>
          <p class="chunk" data-nb-ref-number="1492" data-nb-words="29" data-nb-chars="169"><span class="idea" data-nb-ref-number="1491" id="idea1491" data-nb-words="29" data-nb-chars="169">Podíval se&nbsp;na&nbsp;teoretika revolučního libida. Z&nbsp;i tak dost dlouhých nohavic mu&nbsp;čouhaly ještě delší nohy. Navíc se&nbsp;Kamilovi zdálo, že&nbsp;má&nbsp;Kim opravdu levou ruku nějak delší.</span></p>
          <hr>
          <p class="chunk" data-nb-ref-number="1493" data-nb-words="82" data-nb-chars="541"><span class="idea" data-nb-ref-number="1492" id="idea1492" data-nb-words="82" data-nb-chars="541">S&nbsp;Martinou se&nbsp;dostali do&nbsp;stadia tichého příměří, o&nbsp;kterém bylo jasné, že&nbsp;nebude dlouho trvat. Protože návštěvu squatu Kamil přežil, neměl nic ani proti návštěvě další. Obyvatelé té&nbsp;díry mu&nbsp;sice připadali jako šílenci, nicméně šílenci neškodní. Také doufal, že&nbsp;by&nbsp;mohl někdy spatřit tajemného Miloše. Ten jediný z&nbsp;celého alternativního panoptika se&nbsp;mu&nbsp;zdál být nebezpečný. Nikoli jako jedinec, ale protože za&nbsp;ním stála síla mnoha psychedelických světů. Po&nbsp;svých nedávných zkušenostech si&nbsp;Kamil nepřipadal pro takový boj dostatečně disponován.</span></p>
          <p class="chunk" data-nb-ref-number="1494" data-nb-words="81" data-nb-chars="462"><span class="idea" data-nb-ref-number="1493" id="idea1493" data-nb-words="81" data-nb-chars="462">Asi za&nbsp;týden vlezli do&nbsp;dvorku na&nbsp;Starém Městě znovu. Miloš tu&nbsp;opět nebyl. Zato tu&nbsp;byl Kim a&nbsp;zvýšený počet micinek, tentokrát asi čtyři. Jedna z&nbsp;nich vybočovala z&nbsp;prvotních a&nbsp;druhotných znaků svého druhu tím, že&nbsp;byla tlustá. O&nbsp;to víc se&nbsp;nalíčila a&nbsp;navlékla se&nbsp;do&nbsp;přiléhavého batikovaného trička, což asi neměla dělat. Byla tu&nbsp;nová. Příchozí to&nbsp;mohli poznat podle toho, že&nbsp;z&nbsp;ní sice vyzařovalo zvýšené hlučné sebevědomí, ale nevěděla, kde je&nbsp;kbelík s&nbsp;pitnou vodou.</span></p>
          <p class="chunk" data-nb-ref-number="1495" data-nb-words="7" data-nb-chars="51"><span class="idea" data-nb-ref-number="1494" id="idea1494" data-nb-words="7" data-nb-chars="51">„Dnes nebude vodka?“ ptal se&nbsp;nezdvořile spisovatel.</span></p>
          <p class="chunk" data-nb-ref-number="1496" data-nb-words="11" data-nb-chars="76"><span class="idea" data-nb-ref-number="1495" id="idea1495" data-nb-words="11" data-nb-chars="76">„Dnes bude koktejl Bakuninova slina,“ řekl Kim. Sám začal nápoj připravovat.</span></p>
          <p class="chunk" data-nb-ref-number="1497" data-nb-words="23" data-nb-chars="152"><span class="idea" data-nb-ref-number="1496" id="idea1496" data-nb-words="23" data-nb-chars="152">„Kdo si&nbsp;dá&nbsp;Bakuninovu slinu, propadne okamžitě revoluční extázi,“ poznamenal básník. Kim na&nbsp;to&nbsp;nehnul ani brvou a&nbsp;sléval dohromady obsah několika lahví.</span></p>
          <p class="chunk" data-nb-ref-number="1498" data-nb-words="9" data-nb-chars="49"><span class="idea" data-nb-ref-number="1497" id="idea1497" data-nb-words="9" data-nb-chars="49">„Z&nbsp;čeho se&nbsp;to&nbsp;dělá?“ chtěl odlehčit napětí Kamil.</span></p>
          <p class="chunk" data-nb-ref-number="1499" data-nb-words="32" data-nb-chars="231"><span class="idea" data-nb-ref-number="1498" id="idea1498" data-nb-words="32" data-nb-chars="231">„Z&nbsp;krve bílých reakcionářů,“ odsekl Kim. Zdejší obyvatelé byli zvyklí na&nbsp;svůj způsob mluvy a&nbsp;Kamil si&nbsp;na&nbsp;to&nbsp;začínal zvykat. Nepřetržitý život pod jednou střechou s&nbsp;představitelem konfliktualistického paradigmatu všechny poznamenal.</span></p>
          <p class="chunk" data-nb-ref-number="1500" data-nb-words="14" data-nb-chars="81"><span class="idea" data-nb-ref-number="1499" id="idea1499" data-nb-words="14" data-nb-chars="81">Když se&nbsp;sesedli jako posledně v&nbsp;kruhu, vyndal básník z&nbsp;kapsy několik kusů papíru.</span></p>
          <p class="chunk" data-nb-ref-number="1501" data-nb-words="16" data-nb-chars="99"><span class="idea" data-nb-ref-number="1500" id="idea1500" data-nb-words="16" data-nb-chars="99">„Napsal jsem novou báseň. Naše setkání je&nbsp;vhodná příležitost k&nbsp;tomu, abych vám poprvé kus přečetl.“</span></p>
          <p class="chunk" data-nb-ref-number="1502" data-nb-words="25" data-nb-chars="162"><span class="idea" data-nb-ref-number="1501" id="idea1501" data-nb-words="25" data-nb-chars="162">„Verše! Budou verše!“ zvolal Kim. Kromě Kamila byli ale všichni přítomní příliš mladí, než aby poznali, že&nbsp;jde o&nbsp;citát z&nbsp;klasického díla <em>Neználkova dobrodružství</em>.</span></p>
          <p class="chunk" data-nb-ref-number="1503" data-nb-words="59" data-nb-chars="374"><span class="idea" data-nb-ref-number="1502" id="idea1502" data-nb-words="59" data-nb-chars="374">„Musíš to&nbsp;vždycky zkoušet na&nbsp;živých lidech?“ zavrčel ještě revolucionář, ale byl umlčen dychtivými micinkami. Dívky chtěly poezii. Aby nepřišel zcela o&nbsp;vedoucí úlohu, pozvedl revolucionář hrnek bez ucha k&nbsp;přípitku. Kamil počkal, až&nbsp;se&nbsp;Kim napil jako první a&nbsp;potom to&nbsp;zkusil taky. Bakuninova slina nebyla tak strašná, jak sliboval název. A&nbsp;byla silná. Ale již začínaly verše:</span></p>
        </section>
        <section>
          <p class="chunk" data-nb-ref-number="1504" data-nb-words="17" data-nb-chars="95"><em><span class="idea" data-nb-ref-number="1503" id="idea1503" data-nb-words="4" data-nb-chars="20">v&nbsp;nebeské modři tonu<br></span>
<span class="idea" data-nb-ref-number="1504" id="idea1504" data-nb-words="4" data-nb-chars="27">po&nbsp;nebezpečně rychlém skonu<br></span>
<span class="idea" data-nb-ref-number="1505" id="idea1505" data-nb-words="4" data-nb-chars="23">pod hradbou mrtvých těl<br></span>
<span class="idea" data-nb-ref-number="1506" id="idea1506" data-nb-words="5" data-nb-chars="25">jak sám havran smutně děl</span></em></p>
        </section>
        <section>
          <p class="chunk" data-nb-ref-number="1505" data-nb-words="20" data-nb-chars="109"><em><span class="idea" data-nb-ref-number="1507" id="idea1507" data-nb-words="7" data-nb-chars="28">proč jsi zde a&nbsp;proč jsi tady<br></span>
<span class="idea" data-nb-ref-number="1508" id="idea1508" data-nb-words="5" data-nb-chars="30">proč netiskneš dál dívčí vnady<br></span>
<span class="idea" data-nb-ref-number="1509" id="idea1509" data-nb-words="4" data-nb-chars="24">vzrušen na&nbsp;nejvyšší míru<br></span>
<span class="idea" data-nb-ref-number="1510" id="idea1510" data-nb-words="4" data-nb-chars="27">ve&nbsp;středu světa, všehomíru?</span></em></p>
        </section>
        <section>
          <p class="chunk" data-nb-ref-number="1506" data-nb-words="19" data-nb-chars="103"><em><span class="idea" data-nb-ref-number="1511" id="idea1511" data-nb-words="4" data-nb-chars="29">přišel záblesk, přišlo světlo<br></span>
<span class="idea" data-nb-ref-number="1512" id="idea1512" data-nb-words="5" data-nb-chars="26">skončil den a&nbsp;něco spletlo<br></span>
<span class="idea" data-nb-ref-number="1513" id="idea1513" data-nb-words="5" data-nb-chars="25">vlny třesku z&nbsp;jedné dlaně<br></span>
<span class="idea" data-nb-ref-number="1514" id="idea1514" data-nb-words="5" data-nb-chars="23">na&nbsp;něž nyní hledím maně</span></em></p>
        </section>
        <section>
          <p class="chunk" data-nb-ref-number="1507" data-nb-words="19" data-nb-chars="96"><em><span class="idea" data-nb-ref-number="1515" id="idea1515" data-nb-words="4" data-nb-chars="21">není ticho, není zvuk<br></span>
<span class="idea" data-nb-ref-number="1516" id="idea1516" data-nb-words="5" data-nb-chars="26">hles bez tětivy napjal luk<br></span>
<span class="idea" data-nb-ref-number="1517" id="idea1517" data-nb-words="4" data-nb-chars="22">není život, není skonu<br></span>
<span class="idea" data-nb-ref-number="1518" id="idea1518" data-nb-words="6" data-nb-chars="27">jen já&nbsp;v&nbsp;nebeské modři tonu</span></em></p>
        </section>
        <section>
          <p class="chunk" data-nb-ref-number="1508" data-nb-words="6" data-nb-chars="42"><span class="idea" data-nb-ref-number="1519" id="idea1519" data-nb-words="6" data-nb-chars="42">„Báseň se&nbsp;jmenuje <em>Osvícení</em>,“ pravil poeta.</span></p>
          <p class="chunk" data-nb-ref-number="1509" data-nb-words="26" data-nb-chars="147"><span class="idea" data-nb-ref-number="1520" id="idea1520" data-nb-words="26" data-nb-chars="147">Kamil potlačil potřebu se&nbsp;zeptat, co&nbsp;děl havran nad hradbou mrtvých těl. Ten pták totiž něco říkal, ale z&nbsp;básně samé jaksi nevyplývalo, co&nbsp;to&nbsp;bylo.</span></p>
          <p class="chunk" data-nb-ref-number="1510" data-nb-words="22" data-nb-chars="141"><span class="idea" data-nb-ref-number="1521" id="idea1521" data-nb-words="22" data-nb-chars="141">„Myslíš buddhistické osvícení?“ zeptala se&nbsp;micinka&nbsp;1. Bylo vidět, že&nbsp;čte knihy z&nbsp;nakladatelství Dharma Gaia, Votobia a&nbsp;možná i&nbsp;Svatá Mahatma.</span></p>
          <p class="chunk" data-nb-ref-number="1511" data-nb-words="37" data-nb-chars="258"><span class="idea" data-nb-ref-number="1522" id="idea1522" data-nb-words="37" data-nb-chars="258">„Osvícení je&nbsp;jenom jedno. Není žádné buddhistické nebo katolické nebo taoistické osvícení. Osvícení znamená vidět věci TAK, JAK JSOU. Nemohou být jinak buddhisticky a&nbsp;jinak křesťansky. Proto slova ztrácejí smysl, když se&nbsp;pokoušejí vtěsnat pravdu do&nbsp;formulí.“</span></p>
          <p class="chunk" data-nb-ref-number="1512" data-nb-words="31" data-nb-chars="174"><span class="idea" data-nb-ref-number="1523" id="idea1523" data-nb-words="31" data-nb-chars="174">„A&nbsp;jak věci jsou,“ ptal se&nbsp;Kamil, který sice teorii zenu znal, ale na&nbsp;druhou stranu se&nbsp;živil slovy a&nbsp;formulemi a&nbsp;rád je&nbsp;používal pro dosažení svých dočasných pozemských cílů.</span></p>
          <p class="chunk" data-nb-ref-number="1513" data-nb-words="7" data-nb-chars="47"><span class="idea" data-nb-ref-number="1524" id="idea1524" data-nb-words="7" data-nb-chars="47">„Tak,“ uzavřel to&nbsp;se&nbsp;zenovou stručností básník.</span></p>
          <p class="chunk" data-nb-ref-number="1514" data-nb-words="12" data-nb-chars="65"><span class="idea" data-nb-ref-number="1525" id="idea1525" data-nb-words="12" data-nb-chars="65">„Ale s&nbsp;buddhismem to&nbsp;přece má&nbsp;co&nbsp;dělat?“ ujišťovala se&nbsp;micinka&nbsp;2.</span></p>
          <p class="chunk" data-nb-ref-number="1515" data-nb-words="9" data-nb-chars="54"><span class="idea" data-nb-ref-number="1526" id="idea1526" data-nb-words="9" data-nb-chars="54">„Jak ses dostal k&nbsp;buddhismu?“ toužila vědět micinka&nbsp;3.</span></p>
          <p class="chunk" data-nb-ref-number="1516" data-nb-words="31" data-nb-chars="173"><span class="idea" data-nb-ref-number="1527" id="idea1527" data-nb-words="31" data-nb-chars="173">„Buddhismem jsem se&nbsp;zabýval od&nbsp;dětství. Dneska už&nbsp;jsem jinde, ale tenkrát to&nbsp;mělo smysl a&nbsp;myslím, že&nbsp;pro mnoho lidí, kteří se&nbsp;nacházejí na&nbsp;dětské úrovni, to&nbsp;má&nbsp;smysl pořád.“</span></p>
          <p class="chunk" data-nb-ref-number="1517" data-nb-words="12" data-nb-chars="89"><span class="idea" data-nb-ref-number="1528" id="idea1528" data-nb-words="12" data-nb-chars="89">„To dokazuje infantilní základ všech náboženství,“ řekl Kim, čímž básníka trochu popudil.</span></p>
          <p class="chunk" data-nb-ref-number="1518" data-nb-words="33" data-nb-chars="201"><span class="idea" data-nb-ref-number="1529" id="idea1529" data-nb-words="33" data-nb-chars="201">„Buddhismus není náboženství, ale životní filozofie. Možná jsou to&nbsp;jenom formy, ale rozhodně lepší formy než tvoje revoluční libido, který máš jenom na&nbsp;to, abys mohl šukat mladý holky, co&nbsp;ti&nbsp;to&nbsp;žerou.“</span></p>
          <p class="chunk" data-nb-ref-number="1519" data-nb-words="12" data-nb-chars="74"><span class="idea" data-nb-ref-number="1530" id="idea1530" data-nb-words="12" data-nb-chars="74">Micinky strnuly. Kim se&nbsp;chystal k&nbsp;odpovědi, ale básník ho&nbsp;nenechal mluvit.</span></p>
          <p class="chunk" data-nb-ref-number="1520" data-nb-words="23" data-nb-chars="123"><span class="idea" data-nb-ref-number="1531" id="idea1531" data-nb-words="23" data-nb-chars="123">„Píchej si, s&nbsp;kým chceš, ale to&nbsp;jenom prozrazuje tvoje lpění. Máš zatemněné vědomí a&nbsp;to ti&nbsp;brání vidět věci tak, jak jsou.“</span></p>
          <p class="chunk" data-nb-ref-number="1521" data-nb-words="12" data-nb-chars="77"><span class="idea" data-nb-ref-number="1532" id="idea1532" data-nb-words="12" data-nb-chars="77">„Jestli má&nbsp;někdo zatemněný vědomí, tak jsou to&nbsp;náboženský fana­tici jako ty.“</span></p>
          <p class="chunk" data-nb-ref-number="1522" data-nb-words="3" data-nb-chars="20"><span class="idea" data-nb-ref-number="1533" id="idea1533" data-nb-words="3" data-nb-chars="20">Básník ho&nbsp;ignoroval.</span></p>
          <p class="chunk" data-nb-ref-number="1523" data-nb-words="125" data-nb-chars="753"><span class="idea" data-nb-ref-number="1534" id="idea1534" data-nb-words="125" data-nb-chars="753">„Přesně takhle to&nbsp;říkala moje matka, když jsem domů nosil poznámky ze&nbsp;školy. Jednou jsem odmítnul v&nbsp;hodině přírodopisu zabít žížalu a&nbsp;zkoumat pod mikroskopem její nervový systém. Učitelka trvala na&nbsp;tom, že&nbsp;musím žížalu otrávit nějakým preparátem, rozřezat ji&nbsp;a&nbsp;pak se&nbsp;dívat, jak vypadá uvnitř. Ptal jsem se&nbsp;jí, jestli uvidím něco jiného, než máme na&nbsp;obrázku v&nbsp;učebnici. Řekla, že&nbsp;tam uvidím to&nbsp;samý. Tak jsem se&nbsp;znovu zeptal, proč to&nbsp;mám dělat, když tam uvidím totéž, a&nbsp;navíc to&nbsp;odporuje mému přesvědčení. Ta&nbsp;vražedkyně zapomněla na&nbsp;žížalu a&nbsp;chtěla vědět, jakému přesvědčení. Řekl jsem, že&nbsp;jsem buddhista. Dostal jsem za&nbsp;to&nbsp;poznámku. Spolužačka Machová taky odmítla zabíjet a&nbsp;řezat žížaly, protože se&nbsp;jí&nbsp;z&nbsp;toho dělalo zle. Ta&nbsp;žádnou poznámku nedostala.“</span></p>
          <p class="chunk" data-nb-ref-number="1524" data-nb-words="12" data-nb-chars="85"><span class="idea" data-nb-ref-number="1535" id="idea1535" data-nb-words="12" data-nb-chars="85">„Minulý režim trpěl instinktivní nenávistí ke&nbsp;všem živým bytostem,“ doplnil ho&nbsp;Kamil.</span></p>
          <p class="chunk" data-nb-ref-number="1525" data-nb-words="16" data-nb-chars="100"><span class="idea" data-nb-ref-number="1536" id="idea1536" data-nb-words="16" data-nb-chars="100">„Minulý režim trpěl nenávistí ke&nbsp;všemu,“ řekl se&nbsp;zadostiučiněním básník a&nbsp;podíval se&nbsp;přitom na&nbsp;Kima.</span></p>
          <p class="chunk" data-nb-ref-number="1526" data-nb-words="10" data-nb-chars="58"><span class="idea" data-nb-ref-number="1537" id="idea1537" data-nb-words="10" data-nb-chars="58">„Minulý režim nemá se&nbsp;mnou nic společného,“ bránil se&nbsp;Kim.</span></p>
          <p class="chunk" data-nb-ref-number="1527" data-nb-words="6" data-nb-chars="31"><span class="idea" data-nb-ref-number="1538" id="idea1538" data-nb-words="6" data-nb-chars="31">„Se mnou taky ne,“ řekl básník.</span></p>
          <p class="chunk" data-nb-ref-number="1528" data-nb-words="6" data-nb-chars="30"><span class="idea" data-nb-ref-number="1539" id="idea1539" data-nb-words="6" data-nb-chars="30">„Se mnou taky ne,“ řekl Kamil.</span></p>
          <p class="chunk" data-nb-ref-number="1529" data-nb-words="5" data-nb-chars="29"><span class="idea" data-nb-ref-number="1540" id="idea1540" data-nb-words="5" data-nb-chars="29">„Se mnou ano,“ řekla Martina.</span></p>
          <p class="chunk" data-nb-ref-number="1530" data-nb-words="18" data-nb-chars="126"><span class="idea" data-nb-ref-number="1541" id="idea1541" data-nb-words="18" data-nb-chars="126">„Jak jsi přišel v&nbsp;dětství k&nbsp;buddhismu?“ přerušila micinka&nbsp;1 dialog, který se&nbsp;nebezpečně začal podobat buddhistické bohoslužbě.</span></p>
          <p class="chunk" data-nb-ref-number="1531" data-nb-words="28" data-nb-chars="155"><span class="idea" data-nb-ref-number="1542" id="idea1542" data-nb-words="28" data-nb-chars="155">„Nevěděl jsem, že&nbsp;je&nbsp;to&nbsp;buddhismus. Učitelce jsem to&nbsp;řekl jen tak. Je&nbsp;to&nbsp;jeden z&nbsp;těch vtipů, které po&nbsp;vyslovení ožijí a&nbsp;potom začnou žít vlastním životem.“</span></p>
          <p class="chunk" data-nb-ref-number="1532" data-nb-words="40" data-nb-chars="234"><span class="idea" data-nb-ref-number="1543" id="idea1543" data-nb-words="40" data-nb-chars="234">(„To je&nbsp;dobrá formulace,“ napadlo Kamila. „Tu si&nbsp;budu pamatovat a&nbsp;někde ji&nbsp;použiju jako vlastní myšlenku. Jenom mám pocit, že&nbsp;už&nbsp;jsem to&nbsp;někde slyšel. Budu to&nbsp;muset víc parafrázovat, aby to&nbsp;nevypadalo, že&nbsp;kradu, ale že&nbsp;jsem sečtělý.“)</span></p>
          <p class="chunk" data-nb-ref-number="1533" data-nb-words="56" data-nb-chars="357"><span class="idea" data-nb-ref-number="1544" id="idea1544" data-nb-words="56" data-nb-chars="357">„Mým učitelem bylo utrpení. Na&nbsp;světě není mnoho tak trpících bytostí, jako jsou děti. Mýtus o&nbsp;šťastném dětství zatemňuje většině lidí mozek. Ve&nbsp;skutečnosti jsou děti mučedníci. Dítě je&nbsp;jako zvířátko, kterému nasazujete košík, vodíte ho&nbsp;na&nbsp;očkování, pravidelně mu&nbsp;dáváte do&nbsp;misky žrádlo a&nbsp;utíráte po&nbsp;něm loužičky, do&nbsp;kterých jste mu&nbsp;předtím strčili čumáček.“</span></p>
          <p class="chunk" data-nb-ref-number="1534" data-nb-words="14" data-nb-chars="87"><span class="idea" data-nb-ref-number="1545" id="idea1545" data-nb-words="14" data-nb-chars="87">„Mnoho rodičů má&nbsp;děti rádo,“ odporovala micinka&nbsp;2, ve&nbsp;které se&nbsp;vzbouřily mateřské pudy.</span></p>
          <p class="chunk" data-nb-ref-number="1535" data-nb-words="89" data-nb-chars="597"><span class="idea" data-nb-ref-number="1546" id="idea1546" data-nb-words="89" data-nb-chars="597">„Mnoho rodičů má&nbsp;rádo i&nbsp;studené a&nbsp;šupinaté rybičky v&nbsp;akváriu. Lidé se&nbsp;taky mazlí s&nbsp;pejsky a&nbsp;kočičkami, a&nbsp;dokonce truchlí nad tím, když zvířátko chcípne. Jako jsou na&nbsp;hřbitovech dětské hrobečky s&nbsp;porcelánovými pošlými holubičkami na&nbsp;pomníčku, tak mají mnozí naši spoluobčané na&nbsp;zahradách honosné náhrobky psů a&nbsp;andulek. Dokonce jsme měli souseda, který pohřbil plyšového psa, protože usoudil, že&nbsp;čas jeho fetiše se&nbsp;naplnil. Na&nbsp;Západě dokonce existují mauzolea pro zvěčnělé mazlíčky. Miláčkové potom zůstávají trvalým předmětem kultu svých majitelů, čímž se&nbsp;podobají některým velkým revolucionářům.“</span></p>
          <p class="chunk" data-nb-ref-number="1536" data-nb-words="26" data-nb-chars="170"><span class="idea" data-nb-ref-number="1547" id="idea1547" data-nb-words="26" data-nb-chars="170">Kim se&nbsp;zakuckal, protože si&nbsp;právě přihýbal Bakuninovy sliny a&nbsp;ne­čekal další reakcionářský útok. Než se&nbsp;stačil ozvat, předběhla ho&nbsp;micinka&nbsp;1 se&nbsp;svým nekonkrétním dotazem.</span></p>
          <p class="chunk" data-nb-ref-number="1537" data-nb-words="2" data-nb-chars="8"><span class="idea" data-nb-ref-number="1548" id="idea1548" data-nb-words="2" data-nb-chars="8">„A&nbsp;dál?“</span></p>
          <p class="chunk" data-nb-ref-number="1538" data-nb-words="63" data-nb-chars="384"><span class="idea" data-nb-ref-number="1549" id="idea1549" data-nb-words="63" data-nb-chars="384">„Seřezali mě. To&nbsp;se&nbsp;pro mě&nbsp;stalo v&nbsp;mých deseti letech začátkem osvícení. V&nbsp;jedné knize o&nbsp;buddhismu, kterou jsem našel v&nbsp;otcově knihovně ještě předtím, než přede mnou stačili všechnu podobnou literaturu schovat, jsem se&nbsp;dočetl, že&nbsp;všechno je&nbsp;utrpení. Měl jsem pocit, že&nbsp;nikdo doposud nedokázal tak přesně vystihnout mé&nbsp;pocity. Zaujalo mě&nbsp;ale, že&nbsp;existuje Cesta, jak z&nbsp;utrpení uniknout.</span></p>
          <p class="chunk" data-nb-ref-number="1539" data-nb-words="33" data-nb-chars="230"><span class="idea" data-nb-ref-number="1550" id="idea1550" data-nb-words="33" data-nb-chars="230">Tajemstvím je&nbsp;nelpění. Učil jsem se&nbsp;nelpět na&nbsp;rodičích, učitelích, dobrých známkách, pochvalách a&nbsp;nedělních zákuscích. Vyplivoval jsem i&nbsp;nedocucané bonbony. Kromě zákusků se&nbsp;mi&nbsp;nelpění docela dařilo. Přesto to&nbsp;zabralo několik let.</span></p>
          <p class="chunk" data-nb-ref-number="1540" data-nb-words="60" data-nb-chars="393"><span class="idea" data-nb-ref-number="1551" id="idea1551" data-nb-words="60" data-nb-chars="393">Pak jsem se&nbsp;nějakou dobu odchýlil od&nbsp;životodárných zdrojů mahájány a&nbsp;věnoval se&nbsp;nižším formám. Byl jsem v&nbsp;pubertě, takže je&nbsp;proto mnoho psychologických důvodů. Zjistil jsem, že&nbsp;duchovno se&nbsp;může stát příjemnou a&nbsp;nenásilnou formou, jak některé lidi dostat do&nbsp;blázince a&nbsp;sám zůstat venku. Ještě na&nbsp;základní škole jsem se&nbsp;místo infantilního modelování letadel věnoval vytvoření voodoo stavebnice.“</span></p>
          <p class="chunk" data-nb-ref-number="1541" data-nb-words="5" data-nb-chars="32"><span class="idea" data-nb-ref-number="1552" id="idea1552" data-nb-words="5" data-nb-chars="32">„S&nbsp;figurkami?“ zajímal se&nbsp;Kamil.</span></p>
          <p class="chunk" data-nb-ref-number="1542" data-nb-words="14" data-nb-chars="90"><span class="idea" data-nb-ref-number="1553" id="idea1553" data-nb-words="14" data-nb-chars="90">„Co je&nbsp;to&nbsp;vúdú stavebnice?“ ptala se&nbsp;micinka&nbsp;3, která poprvé připustila nějakou neznalost.</span></p>
          <p class="chunk" data-nb-ref-number="1543" data-nb-words="50" data-nb-chars="333"><span class="idea" data-nb-ref-number="1554" id="idea1554" data-nb-words="50" data-nb-chars="333">„S&nbsp;figurkami. Voodoo je&nbsp;technika afrického původu, která nám umožňuje působit na&nbsp;druhou osobu. Je&nbsp;třeba mít sošku dotyčné osoby vymodelovanou z&nbsp;hlíny nebo vosku. Velmi se&nbsp;doporučuje, aby součástí sošky byly předměty, které se&nbsp;dotýkaly těla ovlivňovaného člověka, například kousky oděvu. Mnohem lepší jsou ale vlasy nebo třeba nehty.“</span></p>
          <p class="chunk" data-nb-ref-number="1544" data-nb-words="13" data-nb-chars="66"><span class="idea" data-nb-ref-number="1555" id="idea1555" data-nb-words="13" data-nb-chars="66">„Fuj,“ uřekla se&nbsp;micinka&nbsp;2 a&nbsp;básník se&nbsp;na&nbsp;ni&nbsp;podíval s&nbsp;opovržením.</span></p>
          <p class="chunk" data-nb-ref-number="1545" data-nb-words="123" data-nb-chars="794"><span class="idea" data-nb-ref-number="1556" id="idea1556" data-nb-words="123" data-nb-chars="794">„Dodnes se&nbsp;obdivuji tomu, jak jsem to&nbsp;na&nbsp;svých dvanáct let skvěle technicky zvládnul. Soška byla ve&nbsp;stavebnici pochopitelně univerzální, ale měla nasazovací hlavičku a&nbsp;kus přiloženého vosku, ze&nbsp;kterého bylo možno vyrobit hlavičku speciální. Nedávno jsem doma na&nbsp;jednu ze&nbsp;svých sošek narazil a&nbsp;musel se&nbsp;jí&nbsp;obdivovat. Vzadu byly tři otvory. Do&nbsp;jednoho mohli méně šikovní zákazníci vsunout lístek se&nbsp;jménem očarovávaného člověka. To&nbsp;kdyby se&nbsp;jim nedařilo vymodelovat hlavičku ani přibližně. Do&nbsp;dalšího otvůrku šlo zasunout kus látky nebo třeba předem získaný vlas. Smysl třetího otvoru jsem objasňoval jenom pokročilejším. Tam se&nbsp;vešla celá lahvička, kdyby náhodou někdo měl moč nebo slzy cílené osoby. Ideální by&nbsp;bylo použít všechny tři možnosti. Šlo mi&nbsp;ale o&nbsp;stavebnici určenou i&nbsp;méně obratným.“</span></p>
          <p class="chunk" data-nb-ref-number="1546" data-nb-words="6" data-nb-chars="37"><span class="idea" data-nb-ref-number="1557" id="idea1557" data-nb-words="6" data-nb-chars="37">Všechny micinky mlčely. Ozval se&nbsp;Kim.</span></p>
          <p class="chunk" data-nb-ref-number="1547" data-nb-words="23" data-nb-chars="142"><span class="idea" data-nb-ref-number="1558" id="idea1558" data-nb-words="23" data-nb-chars="142">„Teď se&nbsp;v&nbsp;plné nahotě odhalilo, co&nbsp;jsi zač. Tvé tmářství má&nbsp;hluboké třídní kořeny. Tvoje rodina byla pro takovou zvrácenost ideální podhoubí.“</span></p>
          <p class="chunk" data-nb-ref-number="1548" data-nb-words="30" data-nb-chars="197"><span class="idea" data-nb-ref-number="1559" id="idea1559" data-nb-words="30" data-nb-chars="197">„Voodoo je&nbsp;sice nižší formou duchovních praktik, kterou už&nbsp;nepraktikuji, ale není na&nbsp;něm nic tmářského. Například kněží voodoo v&nbsp;Libérii a&nbsp;Beninu spolupracují s&nbsp;OSN a&nbsp;popularizují dětské očkování.“</span></p>
          <p class="chunk" data-nb-ref-number="1549" data-nb-words="13" data-nb-chars="85"><span class="idea" data-nb-ref-number="1560" id="idea1560" data-nb-words="13" data-nb-chars="85">„Asi proto, že&nbsp;mají zkušenost s&nbsp;vrážením jehel do&nbsp;tělíček,“ posmíval se&nbsp;revolucionář.</span></p>
          <p class="chunk" data-nb-ref-number="1550" data-nb-words="6" data-nb-chars="35"><span class="idea" data-nb-ref-number="1561" id="idea1561" data-nb-words="6" data-nb-chars="35">„Jakých jehel?“ ptala se&nbsp;micinka&nbsp;1.</span></p>
          <p class="chunk" data-nb-ref-number="1551" data-nb-words="52" data-nb-chars="309"><span class="idea" data-nb-ref-number="1562" id="idea1562" data-nb-words="52" data-nb-chars="309">„Součástí mé&nbsp;stavebnice byly také jehly. Nejdříve jsem je&nbsp;kradl matce a&nbsp;sestrám, potom jsem je&nbsp;vyráběl sám z&nbsp;leštěného měděného drátu, protože to&nbsp;líp vypadalo. Použití zvládl snadno i&nbsp;začátečník. Když vrážíte do&nbsp;voskové figurky nepřítele ostré předměty, tak&nbsp;– jak bych to&nbsp;tak řekl&nbsp;– no, nepovede se&nbsp;mu&nbsp;dobře.“</span></p>
          <p class="chunk" data-nb-ref-number="1552" data-nb-words="11" data-nb-chars="63"><span class="idea" data-nb-ref-number="1563" id="idea1563" data-nb-words="11" data-nb-chars="63">„Copak děti by&nbsp;chtěly dělat takové věci?“ zděsila se&nbsp;micinka&nbsp;3.</span></p>
          <p class="chunk" data-nb-ref-number="1553" data-nb-words="7" data-nb-chars="54"><span class="idea" data-nb-ref-number="1564" id="idea1564" data-nb-words="7" data-nb-chars="54">„Samozřejmě. Děti chtějí dělat především takové věci.“</span></p>
          <p class="chunk" data-nb-ref-number="1554" data-nb-words="10" data-nb-chars="66"><span class="idea" data-nb-ref-number="1565" id="idea1565" data-nb-words="10" data-nb-chars="66">„Zvláště některé děti,“ pravil Kim. Básník se&nbsp;však nenechal zmást.</span></p>
          <p class="chunk" data-nb-ref-number="1555" data-nb-words="72" data-nb-chars="469"><span class="idea" data-nb-ref-number="1566" id="idea1566" data-nb-words="72" data-nb-chars="469">„Velký zájem byl mezi zákazníky o&nbsp;předmodelovanou hlavičku třídní učitelky a&nbsp;také o&nbsp;hlavičku učitele matematiky na&nbsp;druhém stupni. V&nbsp;návodu k&nbsp;použití jsem prozíravě uvedl, že&nbsp;hlavička se&nbsp;má&nbsp;nakonec rozšlápnout nebo roztavit nad ohněm. Obával jsem se&nbsp;případných následků, kdyby hlavičky známých osobností příliš dlouho kolovaly mezi lidmi. Přiznám se&nbsp;i&nbsp;k&nbsp;drobnému triku. V&nbsp;návodu jsem tvrdil, že&nbsp;obsah stavebnice nesmí vidět nikdo, kromě majitele, jinak ztratí svou moc.“</span></p>
          <p class="chunk" data-nb-ref-number="1556" data-nb-words="17" data-nb-chars="110"><span class="idea" data-nb-ref-number="1567" id="idea1567" data-nb-words="17" data-nb-chars="110">„Jak to&nbsp;fungovalo?“ chtěl vědět Kamil, který byl sice moderní člověk, ale k&nbsp;některým praktikám choval respekt.</span></p>
          <p class="chunk" data-nb-ref-number="1557" data-nb-words="22" data-nb-chars="131"><span class="idea" data-nb-ref-number="1568" id="idea1568" data-nb-words="22" data-nb-chars="131">„Někomu víc, někomu míň. I&nbsp;takováhle věc chce určitý talent. Někteří jedinci byli na&nbsp;to&nbsp;poměrně leví. Já&nbsp;jsem byl poměrně úspěšný.“</span></p>
          <p class="chunk" data-nb-ref-number="1558" data-nb-words="3" data-nb-chars="21"><span class="idea" data-nb-ref-number="1569" id="idea1569" data-nb-words="3" data-nb-chars="21">„Nikdy to&nbsp;neprasklo?“</span></p>
          <p class="chunk" data-nb-ref-number="1559" data-nb-words="79" data-nb-chars="500"><span class="idea" data-nb-ref-number="1570" id="idea1570" data-nb-words="79" data-nb-chars="500">„Praskly jiné věci, protože já&nbsp;jsem se&nbsp;s&nbsp;méně závažnými praktikami netajil. Proč bych to&nbsp;taky dělal, když jsem měl vyšší moc na&nbsp;své straně? Na&nbsp;gymnáziu, kam jsem se&nbsp;díky protekci a&nbsp;úplatkům svého otce dostal, jsem v&nbsp;činnosti pokračoval. Zčásti z&nbsp;nudy, zčásti ze&nbsp;sebeobrany, neboť klasické racionální prostředky často nepomáhaly. Protože tam bylo víc podivínů, ztratil jsem se. Pozornost se&nbsp;soustřeďovala víc na&nbsp;jednoho syna mluvčího Charty&nbsp;77, takže nebyl čas pronásledovat ještě i&nbsp;praktickou magii.“</span></p>
          <p class="chunk" data-nb-ref-number="1560" data-nb-words="8" data-nb-chars="51"><span class="idea" data-nb-ref-number="1571" id="idea1571" data-nb-words="8" data-nb-chars="51">„Jak se&nbsp;dělá praktická magie?“ vyzvídala micinka&nbsp;2.</span></p>
          <p class="chunk" data-nb-ref-number="1561" data-nb-words="33" data-nb-chars="245"><span class="idea" data-nb-ref-number="1572" id="idea1572" data-nb-words="33" data-nb-chars="245">„Uvedu příklad. Na&nbsp;chmelové brigádě ve&nbsp;druhém ročníku jsem po&nbsp;večerech pořádal spiritistické seance. Jako médium jsem používal spolužačku Věru Kočí, protože byla dostatečně senzitivní, nepříliš inteligentní a&nbsp;silně hysterická. Navíc byla panna.“</span></p>
          <p class="chunk" data-nb-ref-number="1562" data-nb-words="9" data-nb-chars="47"><span class="idea" data-nb-ref-number="1573" id="idea1573" data-nb-words="9" data-nb-chars="47">„Proč by&nbsp;měla být panna?“ zeptala se&nbsp;micinka&nbsp;1.</span></p>
          <p class="chunk" data-nb-ref-number="1563" data-nb-words="9" data-nb-chars="58"><span class="idea" data-nb-ref-number="1574" id="idea1574" data-nb-words="9" data-nb-chars="58">„Proto,“ skočil do&nbsp;toho Kamil. Básník se&nbsp;nenechal vyrušit.</span></p>
          <p class="chunk" data-nb-ref-number="1564" data-nb-words="67" data-nb-chars="417"><span class="idea" data-nb-ref-number="1575" id="idea1575" data-nb-words="67" data-nb-chars="417">„Sesedli jsme se&nbsp;v&nbsp;kruhu. Protože nebyl k&nbsp;dispozici dřevěný stůl bez ocelových hřebů, použili jsme stůl normální, protože člověk musí vycházet z&nbsp;toho, co&nbsp;je. Přítomni byli jenom mladí muži, neboť dívky jednak bydlely v&nbsp;jiném domě, jednak by&nbsp;k&nbsp;celé akci nepřistupovaly s&nbsp;dostatečnou vážností. Za&nbsp;setmění jsme do&nbsp;baráčku propašovali jenom Věru Kočí, kterou jsem pod přísahou zavázal tvrdit přítelkyním, že&nbsp;jde na&nbsp;rande.</span></p>
          <p class="chunk" data-nb-ref-number="1565" data-nb-words="97" data-nb-chars="576"><span class="idea" data-nb-ref-number="1576" id="idea1576" data-nb-words="97" data-nb-chars="576">První večer se&nbsp;podařilo dosáhnout jenom občasného klepání stolku, což byl sice slušný výsledek, ale část publika neuspokojil. Druhý večer to&nbsp;bylo trochu lepší, protože jsem použil kyvadélko, které v&nbsp;rukou primitivní Věry dělalo pravé divy. Účastníci ale soudili, že&nbsp;dokud nepromluví nějaký duch, není to&nbsp;ono. Bránil jsem se, protože moje důvěra ve&nbsp;schopnosti Věry Kočí nešla tak daleko a&nbsp;bál jsem se&nbsp;debaklu. V&nbsp;zoufalství jsem uvažoval i&nbsp;o&nbsp;tom nastrojit to&nbsp;tak, aby s&nbsp;někým přišla o&nbsp;panenství, abych to&nbsp;na&nbsp;to&nbsp;svedl, jenomže jsem byl v&nbsp;časové tísni, a&nbsp;navíc Věru nikdo nechtěl.</span></p>
          <p class="chunk" data-nb-ref-number="1566" data-nb-words="81" data-nb-chars="519"><span class="idea" data-nb-ref-number="1577" id="idea1577" data-nb-words="81" data-nb-chars="519">Třetí večer jsme začali trochu později. Celý den jsem se&nbsp;skrýval za&nbsp;chmelnicí, abych se&nbsp;soustředil. Aby se&nbsp;soustředila i&nbsp;Věra, nebylo v&nbsp;mé moci. Po&nbsp;obvyklých záležitostech s&nbsp;kyvadélkem jsem všechno vsadil na&nbsp;jednu kartu. I&nbsp;atmosféra se&nbsp;mi&nbsp;zdála příznivá, neboť byla nabitá očekáváním. Po&nbsp;dohodě se&nbsp;spolužáky jsme se&nbsp;pokoušeli vyvolat ducha Marilyn Monroe. Chtěli jsme vědět, zda byla skutečně milenkou prezidenta Kennedyho a&nbsp;jestli za&nbsp;jejím odchodem na&nbsp;věčnost vězí skutečně CIA, jak tvrdil populární komunistický tisk.</span></p>
          <p class="chunk" data-nb-ref-number="1567" data-nb-words="152" data-nb-chars="907"><span class="idea" data-nb-ref-number="1578" id="idea1578" data-nb-words="152" data-nb-chars="907">Dlouho se&nbsp;nic nedělo. Pak začala Věra mluvit cizím hlasem, který nás vyděsil. Měla oči v&nbsp;sloup a&nbsp;mluvila pomalu, jako by&nbsp;byla duchem skutečně v&nbsp;jiném světě. Tehdy jsem měl poprvé pocit, že&nbsp;se&nbsp;mi&nbsp;to&nbsp;vymyká z&nbsp;rukou. Ani jsem se&nbsp;nestačil divit tomu, že&nbsp;duch božské Marilyn má&nbsp;takový nepříjemný hlas. Všechno se&nbsp;vysvětlilo záhy. Médium se&nbsp;spojilo nikoli se&nbsp;zvěčnělou herečkou, ale s&nbsp;duchem, který tvrdil, že&nbsp;se&nbsp;jmenuje Reinhard. Blábolil stále něco o&nbsp;smrti z&nbsp;nebes a&nbsp;kostelních kryptách, o&nbsp;hladových démonech, kteří obcházejí nemocnici na&nbsp;Bulovce a&nbsp;jidášském groši, taky o&nbsp;zákrutách vedoucích na&nbsp;věčnost. Trvalo to&nbsp;několik minut, než mi&nbsp;došlo, která bije. Zcela upřímně vám řeknu, že&nbsp;moje nálada byla ještě stísněnější než u&nbsp;mých kamarádů. Podařilo se&nbsp;mi&nbsp;seanci přerušit a&nbsp;rozpustili jsme to. Od&nbsp;té&nbsp;doby jsem odmítal v&nbsp;podobném počínání pokračovat, ačkoliv poslední večer byl považován za&nbsp;nejlepší z&nbsp;celé série.</span></p>
          <p class="chunk" data-nb-ref-number="1568" data-nb-words="93" data-nb-chars="528"><span class="idea" data-nb-ref-number="1579" id="idea1579" data-nb-words="93" data-nb-chars="528">Měl jsem víc štěstí než rozumu. Někdo totiž naše počínání a&nbsp;obsah Reinhardova sdělení prásknul třídnímu profesorovi Machovi. Ten si&nbsp;mě&nbsp;za&nbsp;dva dny zavolal k&nbsp;pohovoru mezi čtyřma očima&nbsp;– cítil jsem z&nbsp;něj slivovici&nbsp;– a&nbsp;pravil, že&nbsp;po&nbsp;maturitě, ať&nbsp;si&nbsp;vyvolávám, jaké duchy chci, ale jestli v&nbsp;tom budu pokračovat teď, dá&nbsp;mi&nbsp;v&nbsp;mém vlastním zájmu přes tlamu. Nemusel mě&nbsp;moc přemlouvat, protože jsem po&nbsp;dalším setkání s&nbsp;ponurým Reinhardem netoužil. I&nbsp;skrze nevinné a&nbsp;prosté médium, jakým byla Věrka Kočí, jsem vytušil, že&nbsp;není o&nbsp;co stát.</span></p>
          <p class="chunk" data-nb-ref-number="1569" data-nb-words="142" data-nb-chars="951"><span class="idea" data-nb-ref-number="1580" id="idea1580" data-nb-words="142" data-nb-chars="951">Konečný průšvih hrozil těsně před epochálními listopadovými událostmi. Byl jsem tehdy v&nbsp;maturitním ročníku, a&nbsp;protože jsem měl ideový profil dost nahnutý, dělal jsem aspoň nástěnkáře. Připadalo mi&nbsp;to&nbsp;jako nejdůstojnější činnost, která se&nbsp;dala udělat jako úlitba zchátralé totalitní moci bez velké diskreditace vlastních ideálů. Onoho roku jsem v&nbsp;předvečer svátku Všech svatých, tedy v&nbsp;den Halloweenu, připravil sváteční nástěnku věnovanou památce zesnulých. Tento den jsem pokládal za&nbsp;významný, protože, jak známo, jde o&nbsp;starý keltský svátek Samain. Přehrada mezi světem živých a&nbsp;zemřelých je&nbsp;na&nbsp;Samain tak slabá, že&nbsp;duše z&nbsp;druhého světa mohou snadno přejít do&nbsp;našeho a&nbsp;působit v&nbsp;něm. Snažil jsem se&nbsp;zaštítit heslem vyvedeným na&nbsp;nástěnce stříbrnými písmeny: PAMÁTKA NAŠICH PŘEDKŮ NÁS ZAVAZUJE. Kromě toho jsem tam vyvěsil obrázky menhirů a&nbsp;dolmenů, starých židovských hřbitovů, také jeden z&nbsp;vyšehradského hřbitova s&nbsp;náhrobky buditelů, aby se&nbsp;neřeklo.“</span></p>
          <p class="chunk" data-nb-ref-number="1570" data-nb-words="6" data-nb-chars="28"><span class="idea" data-nb-ref-number="1581" id="idea1581" data-nb-words="6" data-nb-chars="28">„A&nbsp;řeklo se?“ ptal se&nbsp;Kamil.</span></p>
          <p class="chunk" data-nb-ref-number="1571" data-nb-words="77" data-nb-chars="462"><span class="idea" data-nb-ref-number="1582" id="idea1582" data-nb-words="77" data-nb-chars="462">„Samozřejmě, že&nbsp;se&nbsp;řeklo. Do&nbsp;třídy hodinu a&nbsp;půl po&nbsp;vyvěšení mého díla přiběhnul rozčilený ředitel, podíval se&nbsp;na&nbsp;obrázky takovým pohledem, jako by&nbsp;sám pocházel z&nbsp;jiného světa, a&nbsp;nařídil všechno sundat. Označil celou záležitost za&nbsp;provokaci před svátkem Velké říjnové socialistické revoluce a&nbsp;pravil, aby jsme si&nbsp;nemysleli, že&nbsp;když je&nbsp;teď doba vážná a&nbsp;některé živly snad chovají neoprávněná očekávání, že&nbsp;si&nbsp;každý může dělat co&nbsp;chce, to&nbsp;tedy že&nbsp;ne&nbsp;a&nbsp;právě naopak.</span></p>
          <p class="chunk" data-nb-ref-number="1572" data-nb-words="117" data-nb-chars="794"><span class="idea" data-nb-ref-number="1583" id="idea1583" data-nb-words="117" data-nb-chars="794">Stál nade mnou a&nbsp;ještě před ním jsem musel všechno na&nbsp;místě vyměnit. Asi se&nbsp;domníval, že&nbsp;to&nbsp;bude zvláštní forma trestu. Jenomže díky vynucené improvizaci spolužáci užasle hleděli na&nbsp;to, jak místo náhrobků přišpendluji na&nbsp;polystyrenovou desku surrealistickou směs všeho, co&nbsp;bylo zrovna po&nbsp;ruce. Třeba obrázky obrněného vozu, obrněného vlaku, letadla Polikarpov Po-2 Kukuruznik, fotografii tribuny dožínkové slavnosti probíhající za&nbsp;účasti soudruhů Lubomíra Štrougala (o kterém lid říkal, že&nbsp;má&nbsp;po&nbsp;operaci boční vývod ze&nbsp;střeva a&nbsp;za milenku Helenku Vondráčkovou, tu&nbsp;ale ještě před operací) a&nbsp;Bohuslava Chňoupka (o kterém Svobodná Evropa říkala, že&nbsp;je&nbsp;zapleten do&nbsp;nějakých machinací), jednoho pohraničníka se&nbsp;psem (nebyl zapleten do&nbsp;ničeho) a&nbsp;barevný prospekt velkosamoobsluhy, kde lid nakupoval.“</span></p>
          <p class="chunk" data-nb-ref-number="1573" data-nb-words="21" data-nb-chars="131"><span class="idea" data-nb-ref-number="1584" id="idea1584" data-nb-words="21" data-nb-chars="131">„Takhle to&nbsp;budeš dělat,“ pravil ředitel, kterému se&nbsp;při pohledu na&nbsp;známé atributy jistě ulevilo. „O&nbsp;celé věci si&nbsp;ještě pohovoříme.“</span></p>
          <p class="chunk" data-nb-ref-number="1574" data-nb-words="197" data-nb-chars="1337"><span class="idea" data-nb-ref-number="1585" id="idea1585" data-nb-words="197" data-nb-chars="1337">Kamilovi připadala záležitost s&nbsp;nástěnkou pitomá a&nbsp;nudná. Upřímně řečeno&nbsp;– sliboval si&nbsp;od&nbsp;magického básníka trochu víc než jen prostou kolaboraci s&nbsp;režimem, byť kolaboraci téměř nevinnou, jaké se&nbsp;v&nbsp;této zemi dopouštěla většina asi 94 procent obyvatel dospělého věku. Jenom to&nbsp;potvrdilo spisovatelův názor, že&nbsp;totiž v&nbsp;Československu byli stupiditou autoritativního systému postiženi všichni. Byl přesvědčen, že&nbsp;kdyby čarodějnice spolku Wicca požádaly o&nbsp;státní souhlas k&nbsp;výkonu duchovenské činnosti, možná by&nbsp;ho&nbsp;i&nbsp;dostaly, pokud by&nbsp;si&nbsp;vymyslely nějakou vhodnou legendu, na&nbsp;kterou by&nbsp;bolševické úřady ve&nbsp;chvilce nepozornosti skočily. Například by&nbsp;mohly vystupovat jako <em>Ženské sdružení alternativní medicíny a&nbsp;změněných stavů vědomí</em> a&nbsp;na oplátku se&nbsp;účastnit pravidelných mírových konferencí pořádaných Svazem žen. Největší nebezpečí bolševismu nebylo podle Kamila v&nbsp;tom, že&nbsp;poslal do&nbsp;koncentračních táborů 70&nbsp;milionů lidí, ale v&nbsp;neomylné schopnosti najít a&nbsp;zničit všechno, co&nbsp;se&nbsp;vymykalo povolené šedi. Tak byl i&nbsp;mysteriózní pražský Golem znárodněn a&nbsp;použit na&nbsp;pečení chleba pro pracující lid a&nbsp;podobně vládci naložili v&nbsp;zemi se&nbsp;vším. Jedním z&nbsp;posledních démonických tahů bylo organizování lennonovského mítinku na&nbsp;Kampě, který do&nbsp;té&nbsp;doby tzv. složky potlačovaly. Správně pochopily (složky), že&nbsp;nejlépe zlikvidují to, co&nbsp;začnou sami pořádat.</span></p>
          <p class="chunk" data-nb-ref-number="1575" data-nb-words="3" data-nb-chars="23"><span class="idea" data-nb-ref-number="1586" id="idea1586" data-nb-words="3" data-nb-chars="23">Básník však pokračoval.</span></p>
          <p class="chunk" data-nb-ref-number="1576" data-nb-words="38" data-nb-chars="247"><span class="idea" data-nb-ref-number="1587" id="idea1587" data-nb-words="38" data-nb-chars="247">„Bylo mi&nbsp;jasné, že&nbsp;tentokrát hrozí skutečné nebezpečí. Ředitel čekal jenom na&nbsp;vhodnou záminku, aby mě&nbsp;zlikvidoval. Soukromě se&nbsp;domnívám, že&nbsp;byl posedlý a&nbsp;jeho temné ego poznalo, že&nbsp;má&nbsp;proti sobě protivníka, který ovládá zákonitosti vyššího světa.“</span></p>
          <p class="chunk" data-nb-ref-number="1577" data-nb-words="8" data-nb-chars="40"><span class="idea" data-nb-ref-number="1588" id="idea1588" data-nb-words="8" data-nb-chars="40">„Jak by&nbsp;to&nbsp;mohl vědět?“ pípla micinka&nbsp;2.</span></p>
          <p class="chunk" data-nb-ref-number="1578" data-nb-words="63" data-nb-chars="431"><span class="idea" data-nb-ref-number="1589" id="idea1589" data-nb-words="63" data-nb-chars="431">„Pokud byl skutečně posedlý, nemohl to&nbsp;vědět přímo. Posedlý totiž neví, že&nbsp;je&nbsp;posedlý. Opravdový satanista nepoužívá rekvizity jako od&nbsp;Josefa Lady, a&nbsp;dokonce ani neví o&nbsp;tom, že&nbsp;je&nbsp;satanista. Navenek může vypadat jako spořádaný a&nbsp;společensky dobře vychovaný&nbsp;pán. V&nbsp;některých případech dokonce zastává významný&nbsp;úřad v&nbsp;některé církvi, dělá charitativní činnost, veřejně káže proti alkoholismu, nezřízenému sexu, drogám a&nbsp;liberalismu.“</span></p>
          <p class="chunk" data-nb-ref-number="1579" data-nb-words="22" data-nb-chars="150"><span class="idea" data-nb-ref-number="1590" id="idea1590" data-nb-words="22" data-nb-chars="150">Kima to&nbsp;zaujalo: „Ačkoliv naprosto nesouhlasím s&nbsp;ideovým pozadím tvého náhledu, obrazně bych to&nbsp;řekl podobně. V&nbsp;buržoazní morálce je&nbsp;cosi satanského.“</span></p>
          <p class="chunk" data-nb-ref-number="1580" data-nb-words="7" data-nb-chars="37"><span class="idea" data-nb-ref-number="1591" id="idea1591" data-nb-words="7" data-nb-chars="37">Básník se&nbsp;tím nenechal vyvést z&nbsp;míry.</span></p>
          <p class="chunk" data-nb-ref-number="1581" data-nb-words="9" data-nb-chars="51"><span class="idea" data-nb-ref-number="1592" id="idea1592" data-nb-words="9" data-nb-chars="51">„Blížil se&nbsp;tedy souboj mezi silami temna a&nbsp;světla.“</span></p>
          <p class="chunk" data-nb-ref-number="1582" data-nb-words="13" data-nb-chars="70"><span class="idea" data-nb-ref-number="1593" id="idea1593" data-nb-words="13" data-nb-chars="70">„Ty jsi byl síla světla?“ vmísila se&nbsp;po&nbsp;dlouhé době do&nbsp;hovoru Martina.</span></p>
          <p class="chunk" data-nb-ref-number="1583" data-nb-words="50" data-nb-chars="293"><span class="idea" data-nb-ref-number="1594" id="idea1594" data-nb-words="50" data-nb-chars="293">„To je&nbsp;objektivní rozdělení rolí, které nemá nic společného s&nbsp;naší lidskou úrovní. Je&nbsp;to&nbsp;podobné tomu, když náhodou stojíš během války na&nbsp;správné straně hranice nebo máš na&nbsp;sobě správnou uniformu. Nemá to&nbsp;nic společného s&nbsp;tím, jestli jsi děvkař nebo alkoholik. Tak je&nbsp;tomu i&nbsp;ve světě duchovna.</span></p>
          <p class="chunk" data-nb-ref-number="1584" data-nb-words="98" data-nb-chars="676"><span class="idea" data-nb-ref-number="1595" id="idea1595" data-nb-words="98" data-nb-chars="676">Když mi&nbsp;došlo, kolik uhodilo, vzpomněl jsem si&nbsp;na&nbsp;dobré zkušenosti s&nbsp;voodoo stavebnicí. Všechno, co&nbsp;v&nbsp;životě potřebuji, jsem se&nbsp;naučil v&nbsp;základní škole. Bylo nutno přikročit k&nbsp;magické operaci velkého rozsahu. Vyrobil jsem tedy podle obrázků v&nbsp;RUDÉM PRÁVU voskové figurky nejvyšších představitelů. Měl jsem před sebou téměř všechny, kteří stáli za&nbsp;řeč. Také Aloise Indru, Antonína Kapka, Jozefa Lenárta, Antonína Himla, Viliama Šalgoviče, Miroslava Štěpána a&nbsp;Petera Colotku. Zvláště jsem vymodeloval postavičku ředitele školy a&nbsp;losováním jsem vybral jednoho z&nbsp;méně důležitých funkcionářů. Los padl na&nbsp;Vlastimila Ehrenbergera, ministra paliv a&nbsp;energetiky, nebo něčeho takového.“</span></p>
          <p class="chunk" data-nb-ref-number="1585" data-nb-words="6" data-nb-chars="38"><span class="idea" data-nb-ref-number="1596" id="idea1596" data-nb-words="6" data-nb-chars="38">„Žádné ženy?“ otázala se&nbsp;opět Martina.</span></p>
          <p class="chunk" data-nb-ref-number="1586" data-nb-words="11" data-nb-chars="83"><span class="idea" data-nb-ref-number="1597" id="idea1597" data-nb-words="11" data-nb-chars="83">„Jenom Marie Kabrhelová, která se&nbsp;podobala Věstonické venuši, a&nbsp;Vlasta Žludkynová.“</span></p>
          <p class="chunk" data-nb-ref-number="1587" data-nb-words="9" data-nb-chars="61"><span class="idea" data-nb-ref-number="1598" id="idea1598" data-nb-words="9" data-nb-chars="61">„Kdo je&nbsp;to&nbsp;Vlasta Žludkynová?“ přiznala nevědomost micinka&nbsp;3.</span></p>
          <p class="chunk" data-nb-ref-number="1588" data-nb-words="93" data-nb-chars="570"><span class="idea" data-nb-ref-number="1599" id="idea1599" data-nb-words="93" data-nb-chars="570">„To byla paní, které údajně Američané ukradli děti a&nbsp;nechtěli je&nbsp;vrátit. Natočili o&nbsp;tom televizní inscenaci. No&nbsp;nic. Když jsem měl všechny figurky hotové&nbsp;– bohužel jsem neměl žádné vlasy, moč, a&nbsp;dokonce ani části oděvů&nbsp;– probodal jsem je&nbsp;za&nbsp;velkého proklínání o&nbsp;půlnoci měděným bodcem. Moje zlořečení bylo strašlivé, tak strašlivé, že&nbsp;jsem se&nbsp;jistě provinil proti tomu, co&nbsp;říká o&nbsp;nedovolených magických praktikách paní Marion Weinsteinová v&nbsp;knize o&nbsp;pozitivní magii. Šlo však o&nbsp;výsledek a&nbsp;já si&nbsp;nemohl dovolit nic riskovat. Bylo to&nbsp;ve&nbsp;čtvrtek šestnáctého listopadu 1989.“</span></p>
          <p class="chunk" data-nb-ref-number="1589" data-nb-words="153" data-nb-chars="927"><span class="idea" data-nb-ref-number="1600" id="idea1600" data-nb-words="153" data-nb-chars="927">„Slušná práce,“ pochválil Kamil a&nbsp;napil se&nbsp;Bakuninovy sliny.&nbsp;Tváří v&nbsp;tvář faktu, že&nbsp;dějiny národa visí na&nbsp;jedné zavržené nástěnce, se&nbsp;lepší gesto nedalo zvolit. Pokud jde o&nbsp;komunisty, byl Kamil přesvědčen, že&nbsp;když už&nbsp;nebylo možné je&nbsp;mučit nebo veřejně lynčovat, měli aspoň skončit v&nbsp;kriminále, jejich majetek být zabaven a&nbsp;oni, včetně rodinných příslušníků, vyřazeni ze&nbsp;života slušné společnosti. (Od té&nbsp;doby, co&nbsp;znal Martinu, na&nbsp;posledním bodu netrval.) Měl pocit, že&nbsp;mu&nbsp;komunisti ukradli většinu dosavadního života, zamořili vzduch, zemi, vodu a&nbsp;lidské duše a&nbsp;že jde o&nbsp;zločiny nepromlčitelné. Kromě toho měl docela obyčejný vztek a&nbsp;pocit nedostatečnosti, protože ONI se&nbsp;zase všude roztahují a&nbsp;mají navrch. Vůbec si&nbsp;nemyslel, že&nbsp;na&nbsp;dělení na&nbsp;MY&nbsp;a&nbsp;ONI je&nbsp;něco špatného, jak to&nbsp;v&nbsp;novinách hlásali intelektuálové, které to&nbsp;nic nestálo. Kamil věděl docela přesně, kdo jsou ONI, a&nbsp;záležet to&nbsp;jen na&nbsp;něm, nečekalo by&nbsp;JE&nbsp;nic dobrého.</span></p>
          <p class="chunk" data-nb-ref-number="1590" data-nb-words="172" data-nb-chars="1064"><span class="idea" data-nb-ref-number="1601" id="idea1601" data-nb-words="172" data-nb-chars="1064">Kamil měl vůbec víc názorů, se&nbsp;kterými by&nbsp;neobstál, tak si&nbsp;je&nbsp;nechával pro sebe. Myslel si&nbsp;třeba, že&nbsp;cikáni se&nbsp;nemyjí, málo pracují, jsou kriminálníci a&nbsp;úřady by&nbsp;proti nim měly přitvrdit. Neříkal to&nbsp;ale moc nahlas a&nbsp;nikam to&nbsp;nepsal, protože by&nbsp;ho&nbsp;intelektuálové (které to&nbsp;nic nestojí atd.) obvinili z&nbsp;propagace rasismu. Kamil přitom nesnášel i&nbsp;skinheady, extremisty, fašisty a&nbsp;podobnou pakáž. Kdykoli mluvil v&nbsp;duchu sám k&nbsp;sobě, používal také označení cikáni, a&nbsp;ne Romové, protože slovo cikáni se&nbsp;naučil jako dítě&nbsp;ještě v&nbsp;době, kdy nebylo nesprávné a&nbsp;rasově nekorektní ho&nbsp;používat. Nechtěl se&nbsp;ho&nbsp;zříci, stejně jako nikdy nenahradil krásné slovo vteřina stupidním a&nbsp;sterilním sekunda. Mnozí zblblí spoluobčané ovšem slovo sekunda používali&nbsp;už i&nbsp;v&nbsp;mluvené řeči, protože si&nbsp;mysleli, že&nbsp;vteřina je&nbsp;nespisovná, což není pravda. Titíž zblblí spoluobčané, kteří vždycky pochopili a&nbsp;zapamatovali si&nbsp;jen to, co&nbsp;je&nbsp;úplně nanic, donutili například vahou zhlouplé masy zbytek společnosti psát slovo kurs jako kurz, aniž kdo vysvětlil proč, když se&nbsp;to&nbsp;dokonce i&nbsp;jinak vyslovuje.</span></p>
          <p class="chunk" data-nb-ref-number="1591" data-nb-words="130" data-nb-chars="837"><span class="idea" data-nb-ref-number="1602" id="idea1602" data-nb-words="130" data-nb-chars="837">Kamil tedy nebyl rasista, ale mohl by&nbsp;se&nbsp;tak snadno jevit, protože měl nízké mínění o&nbsp;empirických příslušnících národnostních menšin, zatímco intelektuálové v&nbsp;novinách a&nbsp;na konferencích mluvili o&nbsp;jakýchsi ideálních typech, což mělo jedinou slabost, totiž že&nbsp;žádné ideální typy neexistují, tak jako ve&nbsp;skutečnosti neexistuje bod nebo přímka nebo demokratický socialismus. Jeho měřítko bylo přitom jasné: za&nbsp;špatné pokládal všechny, se&nbsp;kterými by&nbsp;nechtěl žít v&nbsp;jednom domě a&nbsp;potkávat je&nbsp;o&nbsp;půlnoci na&nbsp;odlehlých místech a&nbsp;v&nbsp;temných průjezdech. S&nbsp;takovým rozlišením by&nbsp;ale u&nbsp;přemoudřelých myslitelů neobstál, protože lidé živící se&nbsp;pouze myšlením mají&nbsp;sklon k&nbsp;neskutečnu a&nbsp;ignorantství a&nbsp;potom se&nbsp;diví, že&nbsp;okolní svět jim nerozumí, posmívá se&nbsp;jim, a&nbsp;dokonce je&nbsp;za&nbsp;jejich myšlenky ani odpovídajícím způsobem neplatí, aspoň tedy některé z&nbsp;nich.</span></p>
          <p class="chunk" data-nb-ref-number="1592" data-nb-words="76" data-nb-chars="460"><span class="idea" data-nb-ref-number="1603" id="idea1603" data-nb-words="76" data-nb-chars="460">Pak se&nbsp;lze ptát, proč se&nbsp;již téměř pravidelně vyskytoval ve&nbsp;squatu, kde se&nbsp;– kromě micinek&nbsp;– vyskytovalo jistě mnoho takových infernálních živlů. Jediným vysvětlením bylo, že&nbsp;stále ještě miloval Martinu, a&nbsp;navíc měl rád prostředí nezvyklá a&nbsp;bizarní, protože by&nbsp;je&nbsp;mohl v&nbsp;budoucnu použít v&nbsp;nějaké knize, což mu&nbsp;stálo za&nbsp;dočasné utrpení, neboť nikdy nehodlal psát o&nbsp;normálních pracujících lidech, jedině že&nbsp;by&nbsp;se&nbsp;jim vysmíval. Čímž je&nbsp;možné tento exkurz ukončit.</span></p>
          <p class="chunk" data-nb-ref-number="1593" data-nb-words="2" data-nb-chars="18"><span class="idea" data-nb-ref-number="1604" id="idea1604" data-nb-words="2" data-nb-chars="18">Básník pokračoval.</span></p>
          <p class="chunk" data-nb-ref-number="1594" data-nb-words="27" data-nb-chars="180"><span class="idea" data-nb-ref-number="1605" id="idea1605" data-nb-words="27" data-nb-chars="180">„Po pádu režimu jsem se&nbsp;navrátil k&nbsp;buddhismu, protože magii jsem jednak už&nbsp;nepotřeboval, jednak jsem byl zhnusen nástupem konzumní společnosti, které se&nbsp;dalo čelit jenom nelpěním.“</span></p>
          <p class="chunk" data-nb-ref-number="1595" data-nb-words="10" data-nb-chars="67"><span class="idea" data-nb-ref-number="1606" id="idea1606" data-nb-words="10" data-nb-chars="67">„Mně se&nbsp;konzumní společnost líbí,“ řekl Kamil. Básník to&nbsp;ignoroval.</span></p>
          <p class="chunk" data-nb-ref-number="1596" data-nb-words="89" data-nb-chars="495"><span class="idea" data-nb-ref-number="1607" id="idea1607" data-nb-words="89" data-nb-chars="495">V&nbsp;šestnácti jsem chtěl poprvé&nbsp;utéct z&nbsp;domu, ale vyšlo&nbsp;to až&nbsp;v&nbsp;osmnácti, zcela plánovitě a&nbsp;s&nbsp;plným rozmyslem. Už&nbsp;na&nbsp;mě&nbsp;nemohli. Odstěhoval jsem se&nbsp;k&nbsp;přítelkyni, která byla o&nbsp;několik let starší, ale nelpěli jsme na&nbsp;tom. Bydleli&nbsp;jsme v&nbsp;podkroví, odkud jsme rouru od&nbsp;kamen museli vyvést ven dírou nad oknem proraženou ve&nbsp;zdi. Normálně by&nbsp;nám to&nbsp;neprošlo, ale v&nbsp;domě bydlelo několik cikánských partají, tak si&nbsp;všichni mysleli, že&nbsp;to&nbsp;čouhá od&nbsp;nich, a&nbsp;nikdo se&nbsp;neodvážil něco říct nebo po&nbsp;něčem pátrat.</span></p>
          <p class="chunk" data-nb-ref-number="1597" data-nb-words="61" data-nb-chars="342"><span class="idea" data-nb-ref-number="1608" id="idea1608" data-nb-words="61" data-nb-chars="342">Uhlí jsme kradli zase dírou proraženou do&nbsp;sklepa sousedů. Slyšel jsem jednou ty&nbsp;paranoiky nadávat na&nbsp;schodech na&nbsp;neznámé zloděje. Tak jsem jim zarazil starý rezavý nůž do&nbsp;futer u&nbsp;dveří a&nbsp;oni už&nbsp;byli radši zticha, protože mysleli, že&nbsp;to&nbsp;byli Horváthovi. Stejně se&nbsp;dusili vztekem a&nbsp;bylo na&nbsp;nich vidět, kam to&nbsp;vede, když člověk na&nbsp;něčem moc lpí.</span></p>
          <p class="chunk" data-nb-ref-number="1598" data-nb-words="117" data-nb-chars="718"><span class="idea" data-nb-ref-number="1609" id="idea1609" data-nb-words="117" data-nb-chars="718">Jinak jsme ale nechtěli působit utrpení žádné živé bytosti a&nbsp;krádeže uhlí byly jenom východiskem z&nbsp;nouze, protože ani přítelkyně, ani já&nbsp;jsme neměli peníze na&nbsp;palivo. V&nbsp;noci jsme se&nbsp;milovali, protože sex ohromně pomáhá relaxaci a&nbsp;slouží jako příprava pro meditaci. Meditovali jsme ráno, když už&nbsp;odešli bílí kolbeni z&nbsp;našeho baráku do&nbsp;práce a&nbsp;cikáni ještě spali a&nbsp;nic nás nerušilo. Někdy se&nbsp;to&nbsp;trochu zvrhlo, protože jsme ještě nebyli moc vyspělí, takže nás během meditace přepadlo lpění a&nbsp;znovu jsme se&nbsp;milovali. Jenomže jsme byli schopni to&nbsp;nahlédnout vyšším pohledem, protože nemáme lpět ani na&nbsp;meditaci. Pak jsme zkoušeli meditovat znovu, ale byli jsme trochu unavení tím milováním, takže jsme většinou zase usnuli.</span></p>
          <p class="chunk" data-nb-ref-number="1599" data-nb-words="54" data-nb-chars="322"><span class="idea" data-nb-ref-number="1610" id="idea1610" data-nb-words="54" data-nb-chars="322">Východiskem se&nbsp;pro nás stala tantra jóga. Když jsme pochopili, že&nbsp;je&nbsp;možno spojit duchovní život, meditaci a&nbsp;sex, pokročili jsme na&nbsp;cestě poznání v&nbsp;krátké době o&nbsp;velký kus dál. Soustřeďovali jsme se&nbsp;na&nbsp;božskou sílu kundaliní, která se&nbsp;v&nbsp;tomto vznešeném aktu projevuje a&nbsp;ta nás&nbsp;vedla k&nbsp;nejvyšším prožitkům poznání božského.</span></p>
          <p class="chunk" data-nb-ref-number="1600" data-nb-words="129" data-nb-chars="726"><span class="idea" data-nb-ref-number="1611" id="idea1611" data-nb-words="129" data-nb-chars="726">Potom naši sousedé zjistili, že&nbsp;uhlí jim krademe my. Cikáni totiž topili jenom&nbsp;prkny z&nbsp;pouličních laviček a&nbsp;vzácnými dřevinami z&nbsp;parku, zatímco my&nbsp;celou zimu nosili do&nbsp;podkroví kbelíky s&nbsp;uhlím, aniž nám kdy nějaké přivezli. Tak na&nbsp;nás ta&nbsp;baba sama v&nbsp;zajetí samsáry čiliž klamu, vyletěla, že&nbsp;nás oznámí policii. Uklidnil jsem ji, ať&nbsp;to&nbsp;klidně zkusí, že&nbsp;stejně víme, že&nbsp;to&nbsp;uhlí, co&nbsp;jim krademe, ukradli oni před rokem babce Drahokoupilové, co&nbsp;umřela před rokem a&nbsp;půl, takže by&nbsp;na&nbsp;tom neměli tak lpět. A&nbsp;i kdyby, že&nbsp;nás klidně mohou zavřít, protože na&nbsp;ničem nelpíme a&nbsp;v&nbsp;celách bude aspoň teplo, a&nbsp;pokud půjde o&nbsp;sousedy, tak si&nbsp;můžeme jenom polepšit. Chvíli ještě řádila jako děsivá bohyně Kálí, ale pak pochopila, že&nbsp;máme pravdu.</span></p>
          <p class="chunk" data-nb-ref-number="1601" data-nb-words="97" data-nb-chars="583"><span class="idea" data-nb-ref-number="1612" id="idea1612" data-nb-words="97" data-nb-chars="583">Nemluvil jsem ale pravdu úplně, protože mezitím jsme s&nbsp;přítelkyní začali lpět na&nbsp;našich tantrických cvičeních a&nbsp;ta bychom v&nbsp;celách nemohli dělat, protože mužské a&nbsp;ženské věznice jsou oddělené. Na&nbsp;druhou stranu se&nbsp;nám hodně rozšířilo božské vědomí, takže jsme dostali nápad občas čmajznout cikánům nějaké to&nbsp;dřevo, což se&nbsp;nám většinou dařilo, protože oni si&nbsp;mysleli, že&nbsp;jim to&nbsp;berou naši sousedi. Udržovali jsme tak dost dlouho vyvážený poměr sil a&nbsp;tak to&nbsp;má&nbsp;být, protože v&nbsp;celém vesmíru jeden pól doplňuje druhý, jak jsme nahlédli v&nbsp;těch tantrických cvičeních, co&nbsp;jsme na&nbsp;nich lpěli.</span></p>
          <p class="chunk" data-nb-ref-number="1602" data-nb-words="129" data-nb-chars="791"><span class="idea" data-nb-ref-number="1613" id="idea1613" data-nb-words="129" data-nb-chars="791">Potom došlo bohužel k&nbsp;nemilému zvratu. Za&nbsp;všechno mohla lidská závist, lpění a&nbsp;žízeň po&nbsp;pomíjivých statcích tohoto světa proměnlivých forem. Nenávistná baba se&nbsp;proti nám spolčila s&nbsp;cikány z&nbsp;dolejších pater. Práskla nás cigošům, že&nbsp;to&nbsp;dřevo krademe my. Když jsme se&nbsp;jednou pozdě večer vraceli domů z&nbsp;meditačních tantrických cvičení ze&nbsp;Stromovky, našli jsme ve&nbsp;dveřích zabodnutý rezavý nůž pro změnu zase my. Nejdřív jsem myslel, že&nbsp;sousedi opakují náš vtip, ale podle výrazů snědých tváří jsme hned druhý den poznali, že&nbsp;v&nbsp;domě pro nás nebude bezpečno. Bleskově jsem zkusil sehnat pro sebe a&nbsp;přítelkyni jiné bydlení, ale dopadlo to&nbsp;jako v&nbsp;Praze vždycky. Problémy se&nbsp;přitom stupňovaly. Za&nbsp;tři dny ležela před našimi dveřmi uříznutá králičí hlava a&nbsp;my začínali lpět na&nbsp;pomíjivém pocitu bezpečí.</span></p>
          <p class="chunk" data-nb-ref-number="1603" data-nb-words="14" data-nb-chars="92"><span class="idea" data-nb-ref-number="1614" id="idea1614" data-nb-words="14" data-nb-chars="92">Protože tady dost končila legrace, sáhnul jsem, ač&nbsp;nerad, k&nbsp;osvědčeným prostředkům z&nbsp;minula.</span></p>
          <p class="chunk" data-nb-ref-number="1604" data-nb-words="5" data-nb-chars="35"><span class="idea" data-nb-ref-number="1615" id="idea1615" data-nb-words="5" data-nb-chars="35">„K&nbsp;voodoo stavebnici,“ hádal Kamil.</span></p>
          <p class="chunk" data-nb-ref-number="1605" data-nb-words="107" data-nb-chars="643"><span class="idea" data-nb-ref-number="1616" id="idea1616" data-nb-words="107" data-nb-chars="643">„Přesně tak. Báli jsme se&nbsp;o&nbsp;život, což trochu omlouvá fakt, že&nbsp;jsem překročil všechny etické zásady magie. Magickou sílu totiž nikdy nesmíme použít proti někomu, nesmíme také narušit cizí svobodnou vůli a&nbsp;chtít pro někoho zlo a&nbsp;spousta podobných záležitostí, které&nbsp;jsem v&nbsp;panice porušil všechny. Mátlo mě&nbsp;i&nbsp;to, že&nbsp;jsem nikoho z&nbsp;cikánů neznal jménem a&nbsp;bylo pro mě&nbsp;těžké je&nbsp;od&nbsp;sebe rozlišit podle vzhledu. Také nebylo jasné,&nbsp;který z&nbsp;nich je&nbsp;pro nás nejnebezpečnější, takže nám nebezpeční připadali všichni. Zato by&nbsp;nebyl problém sehnat nějaké jejich tělesné, jak bych to&nbsp;řekl, exkrementy, protože, no, a&nbsp;tak dál. Stejně jsem to&nbsp;nakonec nepoužil.</span></p>
          <p class="chunk" data-nb-ref-number="1606" data-nb-words="125" data-nb-chars="760"><span class="idea" data-nb-ref-number="1617" id="idea1617" data-nb-words="125" data-nb-chars="760">Vymodeloval&nbsp;jsem z&nbsp;hnědého vosku univerzální figurku ‚Horvátha an&nbsp;sich‘, jak jsem to&nbsp;pracovně nazýval, jakýsi platonský předobraz všech Horváthů a&nbsp;pronášel nad ní&nbsp;čaromocná slova. Nemohl jsem se&nbsp;příliš soustředit, protože zespoda zaznívalo opilecké cikánské řvaní, toho večera silnější než jindy. Asi něco slavili. Zdálo se&nbsp;nám, že&nbsp;některé výkřiky jsou směrované k&nbsp;nám nahoru.&nbsp;Kdyby&nbsp;k&nbsp;nám v&nbsp;ten okamžik vtrhli a&nbsp;opekli si&nbsp;nás na&nbsp;rožni, nikdo by&nbsp;jim v&nbsp;tom nezabránil. Já&nbsp;nejsem žádný rasista, ale bál jsem se, a&nbsp;navíc jsem se&nbsp;cítil ukřivděný, protože jsem jenom kradl to, co&nbsp;již bylo předtím ukradené, a&nbsp;navíc jsem se&nbsp;tak chránil před zmrznutím, takže jsem tím neporušil ani buddhistická, ani křesťanská přikázání, protože to&nbsp;byla výjimečná situace a&nbsp;to se&nbsp;smí.</span></p>
          <p class="chunk" data-nb-ref-number="1607" data-nb-words="94" data-nb-chars="568"><span class="idea" data-nb-ref-number="1618" id="idea1618" data-nb-words="94" data-nb-chars="568">Bodal jsem měděnými a&nbsp;ocelovými jehlami do&nbsp;‚Horvátha an&nbsp;sich‘ tak urputně, že&nbsp;z&nbsp;figurky nic nezbylo, a&nbsp;zbytek jsem spálil v&nbsp;kamnech. Ještě nad plameny jsem pronášel další čaromocná slova, což jsem asi přehnal. Potom&nbsp;jsme s&nbsp;přítelkyní pro jistotu přisunuli ke&nbsp;dveřím skříň a&nbsp;teprve potom si&nbsp;lehli. Na&nbsp;tantrická cvičení nebylo ani pomyšlení, tak jsme se&nbsp;oddali obyčejnému animálnímu sexu, a&nbsp;příliš nás to&nbsp;neuspokojilo. Potom jsme si&nbsp;dali prášky na&nbsp;spaní, protože kravál zezdola byl strašný a&nbsp;pronikal i&nbsp;přes zahraniční molitanové žluté špunty, co&nbsp;jsme si&nbsp;nacpali do&nbsp;uší.</span></p>
          <p class="chunk" data-nb-ref-number="1608" data-nb-words="120" data-nb-chars="693"><span class="idea" data-nb-ref-number="1619" id="idea1619" data-nb-words="120" data-nb-chars="693">Kolem&nbsp;jedné v&nbsp;noci nás něco vzbudilo, i&nbsp;když jsme byli napraní těma práškama a&nbsp;měli špunty. Jednak to&nbsp;bylo ječení z&nbsp;chodby, potom bušení na&nbsp;dveře a&nbsp;zvenku nějaké sirény. Nejdřív jsem myslel, že&nbsp;mám po&nbsp;prášcích halucinace a&nbsp;zavrtal se&nbsp;pod polštář, ale přítelkyně byla už&nbsp;vzhůru a&nbsp;koukala z&nbsp;okna. Mluvila na&nbsp;mě. Vyndal jsem si&nbsp;tedy špunty. Oznámila mi, že&nbsp;venku je&nbsp;několik hasičských vozů a&nbsp;mnoho lidí. Dům hořel a&nbsp;to odspoda. Odsunuli jsme skříň a&nbsp;odhalili, že&nbsp;zdrojem ječícího zvuku je&nbsp;naše sousedka a&nbsp;její mužík. Schodiště sice nehořelo, ale bylo zahaleno dýmem, takže se&nbsp;nedalo seběhnout dolů do&nbsp;bezpečí. Jejich okna vedla navíc do&nbsp;dvora, takže neměli naději na&nbsp;záchranu po&nbsp;požárním žebříku.</span></p>
          <p class="chunk" data-nb-ref-number="1609" data-nb-words="74" data-nb-chars="449"><span class="idea" data-nb-ref-number="1620" id="idea1620" data-nb-words="74" data-nb-chars="449">‚Tak už&nbsp;máte po&nbsp;uhlí, že&nbsp;paní?‘ neodpustil jsem si, když jsem ji&nbsp;tam tak v&nbsp;noční košili viděl pobíhat a&nbsp;kvílet. Přítelkyně však už&nbsp;máváním přivolala pozornost hasičů,&nbsp;kteří k&nbsp;našemu oknu přistrčili dlouhý žebřík, po&nbsp;kterém jsme pomalu slezli dolů na&nbsp;ulici. Náš majetek se&nbsp;vešel do&nbsp;tří banánových krabic, které jsme vyhodili na&nbsp;chodník, takže naše hmotné škody byly zanedbatelné, na&nbsp;rozdíl od&nbsp;sousedů, kteří přišli o&nbsp;všechno, včetně nakradeného uhlí.</span></p>
          <p class="chunk" data-nb-ref-number="1610" data-nb-words="99" data-nb-chars="633"><span class="idea" data-nb-ref-number="1621" id="idea1621" data-nb-words="99" data-nb-chars="633">Příčiny požáru se&nbsp;vyšetřily poměrně rychle. Způsobili ho&nbsp;pochopitelně cikáni, kteří na&nbsp;dvoře opékali jakési zvíře. Zvíře vzplanulo a&nbsp;zažehlo zásoby nakradených&nbsp;prken z&nbsp;laviček a&nbsp;vzácných dřevin ze&nbsp;Stromovky a&nbsp;posléze celý dům. To&nbsp;je&nbsp;pochopitelně jenom empirické vysvětlení, protože skutečnou příčinou bylo zřejmě zase voodoo. Neměl jsem tu&nbsp;figurku ‚Horvátha an&nbsp;sich‘&nbsp;pálit v&nbsp;kamnech, nebo aspoň nad ní&nbsp;říkat ta&nbsp;čaromocná slova. Magie totiž funguje, a&nbsp;navíc bere všechno doslova. Proto jsem magie navždy nechal, černé, bílé i&nbsp;šedé. Magie totiž nemá žádný smysl pro humor, na&nbsp;rozdíl třeba od&nbsp;zenových buddhistů, se&nbsp;kterými je&nbsp;legrace.“</span></p>
          <p class="chunk" data-nb-ref-number="1611" data-nb-words="36" data-nb-chars="256"><span class="idea" data-nb-ref-number="1622" id="idea1622" data-nb-words="36" data-nb-chars="256">„Že by&nbsp;to&nbsp;opravdu zabíralo?“ podivila se&nbsp;nahlas Martina, která sice byla ochotná věřit všemu, co&nbsp;zavánělo alternativním přístupem ke&nbsp;světu, ale&nbsp;původ z&nbsp;komunistické funkcionářské rodiny ji&nbsp;stejně navždy poznamenal bazální nedůvěrou ke&nbsp;všemu nadpřirozenému.</span></p>
          <p class="chunk" data-nb-ref-number="1612" data-nb-words="29" data-nb-chars="182"><span class="idea" data-nb-ref-number="1623" id="idea1623" data-nb-words="29" data-nb-chars="182">„Tomu se&nbsp;podle C. G. Junga říká synchronicita,“ poučil ji&nbsp;Kamil. „Nedá se&nbsp;tam sice vysledovat přímá příčinná souvislost, ale ty&nbsp;věci se&nbsp;dějí v&nbsp;jakési zvláštní symbolické spojitosti.“</span></p>
          <p class="chunk" data-nb-ref-number="1613" data-nb-words="32" data-nb-chars="182"><span class="idea" data-nb-ref-number="1624" id="idea1624" data-nb-words="32" data-nb-chars="182">„Je to&nbsp;píčovina,“ vmísil se&nbsp;do&nbsp;toho Kim. „Cigoši se&nbsp;nad pečenou mršinou vožrali a&nbsp;zapálili barák, zatímco vy&nbsp;ste se&nbsp;nafetovaný práškama třásli pod peřinou.&nbsp;A&nbsp;teď z&nbsp;toho děláš magii.“</span></p>
          <p class="chunk" data-nb-ref-number="1614" data-nb-words="75" data-nb-chars="452"><span class="idea" data-nb-ref-number="1625" id="idea1625" data-nb-words="75" data-nb-chars="452">Básník pokrčil rameny a&nbsp;nehodlal k&nbsp;tomu nic dodávat. Pro sebe si&nbsp;nechal líčení potupného návratu do&nbsp;bydliště rodičů, protože nové alternativní bydlení se&nbsp;shánělo obtížně. Snáze sehnal novou přítelkyni. Ta&nbsp;dosavadní ho&nbsp;totiž po&nbsp;zkušenostech s&nbsp;magií opustila a&nbsp;básník se&nbsp;rozchodu příliš nebránil a&nbsp;byl rád, že&nbsp;se&nbsp;jí&nbsp;decentně mohl zbavit. Dostal totiž chuť na&nbsp;změnu. Svět je&nbsp;stejně jenom barevná hra proměnlivých a&nbsp;nestálých forem&nbsp;a&nbsp;nic v&nbsp;něm není navěky.</span></p>
          <p class="chunk" data-nb-ref-number="1615" data-nb-words="15" data-nb-chars="99"><span class="idea" data-nb-ref-number="1626" id="idea1626" data-nb-words="15" data-nb-chars="99">„Člověk nesmí lpět ani na&nbsp;nelpění,“ řekl nakonec básník záhadně a&nbsp;zapil sdělení Bakuninovou slinou.</span></p>
          <hr>
          <p class="chunk" data-nb-ref-number="1616" data-nb-words="115" data-nb-chars="715"><span class="idea" data-nb-ref-number="1627" id="idea1627" data-nb-words="115" data-nb-chars="715">Kamil upadl do&nbsp;listopadové deprese. Odborníci ho&nbsp;v&nbsp;rádiu a&nbsp;populárních magazínech ujišťovali, že&nbsp;je&nbsp;to&nbsp;dáno pozdním svítáním, brzkým stmíváním a&nbsp;sníženým přísunem vitaminů. On&nbsp;však dobře věděl, že&nbsp;za&nbsp;to&nbsp;může sama podstata života, totiž nepřehlédnutelný fakt, že&nbsp;život nemá žádný smysl, všechno směřuje do&nbsp;prázdna a&nbsp;zmizí v&nbsp;černé díře, která se&nbsp;vytvoří po&nbsp;gravitačním zhroucení vesmíru, načež zanikne sluneční soustava, vůbec všechny hvězdy a&nbsp;galaxie, veškeré živé tvorstvo, a&nbsp;tedy i&nbsp;nakladatelství, která tisknou Kamilovy knihy. Proto nemá smysl žádné knihy ani psát a&nbsp;tisknout, získávat si&nbsp;jimi přízeň žen a&nbsp;slávu, neboť vše je&nbsp;pomíjivost, marnost a&nbsp;honba za&nbsp;větrem, nic není trvalé a&nbsp;venku je&nbsp;navíc zima a&nbsp;mlhavo.</span></p>
          <p class="chunk" data-nb-ref-number="1617" data-nb-words="87" data-nb-chars="550"><span class="idea" data-nb-ref-number="1628" id="idea1628" data-nb-words="87" data-nb-chars="550">Před obchodním domem Kotva potkal Kláru. Nesla si&nbsp;právě čerstvou letenku společnosti Delta Airlines, protože na&nbsp;Vánoce pojede za&nbsp;Dannym za&nbsp;oceán. Byla ráda, že&nbsp;Kamila vidí. On&nbsp;byl také rád. Vypadala dobře, Kamilovi se&nbsp;dokonce zdálo, že&nbsp;lépe než dříve. Přičetl to&nbsp;blahodárnému vlivu rozchodu, takže je&nbsp;to&nbsp;vlastně také jeho zásluha. O&nbsp;smutném konci literárního Dannyho, jehož mozek naložil profesor Fichte do&nbsp;sklenice od&nbsp;okurek, spisovatel skromně pomlčel. Klára pravila, že&nbsp;už&nbsp;viděla prodávat <em>Zámek pomalé smrti</em>. Možná si&nbsp;to&nbsp;koupí na&nbsp;cestu do&nbsp;letadla.</span></p>
          <p class="chunk" data-nb-ref-number="1618" data-nb-words="22" data-nb-chars="130"><span class="idea" data-nb-ref-number="1629" id="idea1629" data-nb-words="22" data-nb-chars="130">„Ale to&nbsp;snad ani nečti,“ pravil autor zmíněného veledíla skromně.&nbsp;Klára z&nbsp;jeho hlasu poprvé vycítila, že&nbsp;to&nbsp;neříká z&nbsp;hrané pokory.</span></p>
          <p class="chunk" data-nb-ref-number="1619" data-nb-words="107" data-nb-chars="665"><span class="idea" data-nb-ref-number="1630" id="idea1630" data-nb-words="107" data-nb-chars="665">Setkání prohloubilo nostalgii a&nbsp;nechuť k&nbsp;jakékoli činnosti. Martina ho&nbsp;přesto přemluvila k&nbsp;další návštěvě squatu. Posledně se&nbsp;tam sice nenudil, ale neměl pocit, že&nbsp;si&nbsp;musí podobné zážitky dopřávat často. Pochyboval i&nbsp;o&nbsp;tom, jestli ještě Martinu miluje tak jako na&nbsp;začátku, totiž jestli ji&nbsp;vůbec ještě miluje. Opakoval si&nbsp;někdy tezi bývalého nadějného kritika, že&nbsp;láska je&nbsp;především záležitostí vůle. Shledával, že&nbsp;žádnou vůli nemá, že&nbsp;tedy není schopen milovat, že&nbsp;ho&nbsp;život nebaví, že&nbsp;ho&nbsp;nic nebaví, že&nbsp;touží už&nbsp;jenom po&nbsp;penězích a&nbsp;to navíc jaksi matně, protože mu&nbsp;po&nbsp;doplatku druhé poloviny honoráře za&nbsp;jakž takž prodané <em>Trapné okamžiky</em> momentálně žádné nechyběly.</span></p>
          <p class="chunk" data-nb-ref-number="1620" data-nb-words="8" data-nb-chars="47"><span class="idea" data-nb-ref-number="1631" id="idea1631" data-nb-words="8" data-nb-chars="47">Listopad je&nbsp;svinstvo. Takže šli zase do&nbsp;squatu.</span></p>
          <p class="chunk" data-nb-ref-number="1621" data-nb-words="132" data-nb-chars="827"><span class="idea" data-nb-ref-number="1632" id="idea1632" data-nb-words="132" data-nb-chars="827">Konal se&nbsp;tam právě velký mejdan a&nbsp;Kamila to&nbsp;zklamalo. Už&nbsp;si&nbsp;zvyknul na&nbsp;to, že&nbsp;si&nbsp;tam&nbsp;může v&nbsp;komorní atmosféře vyslechnout nějaký ten použitelný příběh a&nbsp;že při malém počtu návštěvníků na&nbsp;něj spíše zbude&nbsp;jedna z&nbsp;mála čistých sklenic. Dnes tam mohlo být lidí asi třicet, jeden horší zjev než druhý. Vypadalo to&nbsp;tam jako na&nbsp;farmě hippies nebo chodbě Institutu základů vzdělanosti během zkoušky z&nbsp;religionistiky. Batikovaná trička, špinavá trička, copánky na&nbsp;hlavách chlapců a&nbsp;dívek, plešaté hlavy pohlavně nerozlišených jedinců, pach kouřené trávy a&nbsp;rozlitého piva, kožené doplňky na&nbsp;tenkých krčcích dívenek, kroužky v&nbsp;nosech, uších, pupících, indické náušnice, peruánské náušnice, české náušnice. Do&nbsp;toho kdosi nervózně tloukl do&nbsp;bubínku a&nbsp;myslel si, že&nbsp;je&nbsp;to&nbsp;zvláště šamanské a&nbsp;ostatním příjemné. Možná i&nbsp;bylo, Kamilovi však ne.</span></p>
          <p class="chunk" data-nb-ref-number="1622" data-nb-words="49" data-nb-chars="298"><span class="idea" data-nb-ref-number="1633" id="idea1633" data-nb-words="49" data-nb-chars="298">V&nbsp;tlačenici zahlédl několik známých micinek, které tu&nbsp;byly už&nbsp;posledně nebo předposledně. Některé z&nbsp;nich daly Kamilovi najevo, že&nbsp;ho&nbsp;vidí. Potěšilo ho&nbsp;to. Byly to&nbsp;sice jen micinky v&nbsp;běžném kusovém provedení, ale i&nbsp;ta nejobyčejnější micinka je&nbsp;žena a&nbsp;jeho ješitnosti i&nbsp;letmé pozdravy bohatě stačily.</span></p>
          <p class="chunk" data-nb-ref-number="1623" data-nb-words="72" data-nb-chars="428"><span class="idea" data-nb-ref-number="1634" id="idea1634" data-nb-words="72" data-nb-chars="428">Martina někam zmizela. Nikde ji&nbsp;nemohl zahlédnout, buď si&nbsp;někam odskočila za&nbsp;nějakými ženskými záležitostmi, nebo někde provozuje něco, o&nbsp;čem on&nbsp;nemá vědět. Mohla mu&nbsp;aspoň říct. Byl však příliš apatický, aby to&nbsp;zjišťoval. Místo toho se&nbsp;rozhodl obrátit svůj hněv na&nbsp;nevinné a&nbsp;ublížit někomu z&nbsp;přítomných. Je&nbsp;tu&nbsp;beztak asi naposled, protože víckrát ho&nbsp;sem nikdo nedostane, takže nemusí na&nbsp;nic brát ohled a&nbsp;klidně si&nbsp;přijít na&nbsp;své.</span></p>
          <p class="chunk" data-nb-ref-number="1624" data-nb-words="18" data-nb-chars="113"><span class="idea" data-nb-ref-number="1635" id="idea1635" data-nb-words="18" data-nb-chars="113">Jako oběť si&nbsp;vybral malou skupinku mladíčků a&nbsp;micinek, která o&nbsp;čemsi zaujatě diskutovala pod obrazem Che Guevary.</span></p>
          <p class="chunk" data-nb-ref-number="1625" data-nb-words="39" data-nb-chars="202"><span class="idea" data-nb-ref-number="1636" id="idea1636" data-nb-words="39" data-nb-chars="202">„Žena si&nbsp;se&nbsp;svým tělem může dělat, co&nbsp;chce,“ říkala zrovna&nbsp;jedna z&nbsp;micinek a&nbsp;Kamil už&nbsp;tušil, o&nbsp;čem je&nbsp;řeč. „Dítě je&nbsp;součástí těla ženy, takže o&nbsp;tom, jestli ho&nbsp;donosí nebo ne, může rozhodovat jenom ona.“</span></p>
          <p class="chunk" data-nb-ref-number="1626" data-nb-words="3" data-nb-chars="23"><span class="idea" data-nb-ref-number="1637" id="idea1637" data-nb-words="3" data-nb-chars="23">„Nemůže,“ pravil Kamil.</span></p>
          <p class="chunk" data-nb-ref-number="1627" data-nb-words="4" data-nb-chars="22"><span class="idea" data-nb-ref-number="1638" id="idea1638" data-nb-words="4" data-nb-chars="22">„Jak to?“ podivila se.</span></p>
          <p class="chunk" data-nb-ref-number="1628" data-nb-words="6" data-nb-chars="39"><span class="idea" data-nb-ref-number="1639" id="idea1639" data-nb-words="6" data-nb-chars="39">„Protože dítě není součástí těla ženy.“</span></p>
          <p class="chunk" data-nb-ref-number="1629" data-nb-words="46" data-nb-chars="293"><span class="idea" data-nb-ref-number="1640" id="idea1640" data-nb-words="46" data-nb-chars="293">Vyrazilo jí&nbsp;to&nbsp;dech. Domnívala se, že&nbsp;samotný fakt existence pupeční šňůry přece&nbsp;stačí k&nbsp;tomu, aby takovou zjevnou a&nbsp;banální skutečnost prokázal. Spisovatel nebyl sice morální puritán, všechno ho&nbsp;tu&nbsp;však štvalo, tak si&nbsp;vzpomněl na&nbsp;některé argumenty bývalého kritika, které mu&nbsp;nyní přišly vhod.</span></p>
          <p class="chunk" data-nb-ref-number="1630" data-nb-words="19" data-nb-chars="110"><span class="idea" data-nb-ref-number="1641" id="idea1641" data-nb-words="19" data-nb-chars="110">„Protože dítě má&nbsp;jiný genetický kód než matka a&nbsp;vlastní krevní oběh. Proto&nbsp;nemá s&nbsp;tělem matky nic společného.“</span></p>
          <p class="chunk" data-nb-ref-number="1631" data-nb-words="48" data-nb-chars="297"><span class="idea" data-nb-ref-number="1642" id="idea1642" data-nb-words="48" data-nb-chars="297">Micince tím vyrazil dech, ačkoliv to&nbsp;spisovatel s&nbsp;poslední větou&nbsp;– možná kvůli zvýšení účinku&nbsp;– trochu přehnal. Nicméně nevěděla, co&nbsp;je&nbsp;to&nbsp;genetický kód, a&nbsp;kdyby tušila, že&nbsp;něco takového existuje, byla by&nbsp;předem přesvědčena, že&nbsp;to&nbsp;potvrdí <em>její</em>, a&nbsp;nikoli Kamilovu argumentaci. Takhle ji&nbsp;ale dostal.</span></p>
          <p class="chunk" data-nb-ref-number="1632" data-nb-words="6" data-nb-chars="41"><span class="idea" data-nb-ref-number="1643" id="idea1643" data-nb-words="6" data-nb-chars="41">„Jenomže,“ zkusila to, načež se&nbsp;zarazila.</span></p>
          <p class="chunk" data-nb-ref-number="1633" data-nb-words="6" data-nb-chars="28"><span class="idea" data-nb-ref-number="1644" id="idea1644" data-nb-words="6" data-nb-chars="28">„Ano?“ usmál se&nbsp;na&nbsp;ni&nbsp;Kamil.</span></p>
          <p class="chunk" data-nb-ref-number="1634" data-nb-words="6" data-nb-chars="38"><span class="idea" data-nb-ref-number="1645" id="idea1645" data-nb-words="6" data-nb-chars="38">Chvíli bylo ticho. Potom se&nbsp;vzchopila.</span></p>
          <p class="chunk" data-nb-ref-number="1635" data-nb-words="47" data-nb-chars="252"><span class="idea" data-nb-ref-number="1646" id="idea1646" data-nb-words="47" data-nb-chars="252">„Matka třeba ví, jak se&nbsp;její dítě cítí, a&nbsp;slyší ho&nbsp;a&nbsp;vnímá, jaké má&nbsp;nálady.“ Ještě než to&nbsp;dořekla, bylo jí&nbsp;jasné, že&nbsp;to&nbsp;vůbec nesvědčí pro její tezi. Pro Kamila by&nbsp;bylo příliš snadné poukázat na&nbsp;vnitřní rozpor její výpovědi. Více ho&nbsp;bavilo si&nbsp;vymýšlet.</span></p>
          <p class="chunk" data-nb-ref-number="1636" data-nb-words="37" data-nb-chars="251"><span class="idea" data-nb-ref-number="1647" id="idea1647" data-nb-words="37" data-nb-chars="251">„Navíc se&nbsp;zabitím plodu vytváří velmi nepříznivá karma, která se&nbsp;obrací proti původci. Dá&nbsp;se&nbsp;prokázat, že&nbsp;jak žena, která interrupci podstoupila, tak její okolí trpí z&nbsp;dlouhodobého hlediska vážnými psychickými poruchami. Některé z&nbsp;nich jsou nevratné.“</span></p>
          <p class="chunk" data-nb-ref-number="1637" data-nb-words="15" data-nb-chars="83"><span class="idea" data-nb-ref-number="1648" id="idea1648" data-nb-words="15" data-nb-chars="83">Když viděl jejich zaražené obličeje, mile se&nbsp;na&nbsp;ně&nbsp;ještě jednou usmál a&nbsp;přešel dál.</span></p>
          <p class="chunk" data-nb-ref-number="1638" data-nb-words="133" data-nb-chars="890"><span class="idea" data-nb-ref-number="1649" id="idea1649" data-nb-words="133" data-nb-chars="890">Nyní svou pozornost obrátil ke&nbsp;skupince pobledlých diskutérů. Intuice mu&nbsp;napovídala, že&nbsp;půjde o&nbsp;jogíny nebo buddhisty. Nemýlil se&nbsp;příliš. Pohublý mladík vysvětloval přátelům zásady makrobiotické výživy. Jejím základním dogmatem bylo, že&nbsp;všechno děláme v&nbsp;Evropě špatně. Sladíme cukrem, a&nbsp;ne medem. Jediná lžička cukru zcela rozvrátí vnitřní pochody našeho těla. Jíme sice občas ovoce, ale to&nbsp;špatné, totiž jižní, které obsahuje tropické plísně, a&nbsp;navíc je&nbsp;našemu organismu cizí, stejně jako jsou mu&nbsp;cizí brambory dovezené z&nbsp;Ameriky. Užaslé obecenstvo v&nbsp;duchu zvažovalo, co&nbsp;všechno se&nbsp;jíst smí, když ani sýry (obsahují síru), rohlíky, salámy a&nbsp;veškeré maso nejsou nic jiného než jedy. I&nbsp;správné potraviny mohou být nebezpečné, když je&nbsp;připravíme nesprávným způsobem. Makrobiotik nabídl jako variantu nezdravé současné výživy poživatiny připravené ze&nbsp;zrní a&nbsp;též sójové koláčky a&nbsp;sójovou šunku.</span></p>
          <p class="chunk" data-nb-ref-number="1639" data-nb-words="16" data-nb-chars="76"><span class="idea" data-nb-ref-number="1650" id="idea1650" data-nb-words="16" data-nb-chars="76">„V&nbsp;čem meleš to&nbsp;zrní?“ tázal se&nbsp;Kamil a&nbsp;z&nbsp;očí mu&nbsp;koukala touha po&nbsp;destrukci.</span></p>
          <p class="chunk" data-nb-ref-number="1640" data-nb-words="7" data-nb-chars="55"><span class="idea" data-nb-ref-number="1651" id="idea1651" data-nb-words="7" data-nb-chars="55">„V&nbsp;elektrickém mlýnku,“ přiznal se&nbsp;nevinně makrobiotik.</span></p>
          <p class="chunk" data-nb-ref-number="1641" data-nb-words="7" data-nb-chars="48"><span class="idea" data-nb-ref-number="1652" id="idea1652" data-nb-words="7" data-nb-chars="48">„To je&nbsp;škodlivé,“ pravil bez dalšího spisovatel.</span></p>
          <p class="chunk" data-nb-ref-number="1642" data-nb-words="12" data-nb-chars="81"><span class="idea" data-nb-ref-number="1653" id="idea1653" data-nb-words="12" data-nb-chars="81">„Jak to?“ skočil na&nbsp;to&nbsp;mladík stejně bezelstně jako předtím potratofilní micinka.</span></p>
          <p class="chunk" data-nb-ref-number="1643" data-nb-words="36" data-nb-chars="244"><span class="idea" data-nb-ref-number="1654" id="idea1654" data-nb-words="36" data-nb-chars="244">„Protože takový mlýnek má&nbsp;určitě kovové součástky, které při mletí uvolňují mikroskopické částečky kovu. Není je&nbsp;pochopitelně vidět, ale postupně se&nbsp;usazují v&nbsp;lidském organismu, především vytvářejí ložiska v&nbsp;mozku. Může to&nbsp;vést až&nbsp;k&nbsp;šílenství.“</span></p>
          <p class="chunk" data-nb-ref-number="1644" data-nb-words="15" data-nb-chars="79"><span class="idea" data-nb-ref-number="1655" id="idea1655" data-nb-words="15" data-nb-chars="79">Makrobiotik zalapal po&nbsp;dechu. Něco se&nbsp;mu&nbsp;na&nbsp;tom nezdálo, ale teď neměl co&nbsp;říct.</span></p>
          <p class="chunk" data-nb-ref-number="1645" data-nb-words="34" data-nb-chars="278"><span class="idea" data-nb-ref-number="1656" id="idea1656" data-nb-words="34" data-nb-chars="278">„Kromě toho,“ pokračoval Kamil nemilosrdně, „elektrický mlýnek vzbuzuje vinutím elektromotoru střídavé magnetické pole, které úplně ničí výživnou hodnotu zpracovávané potravy. Pole totiž proniká do&nbsp;buněčných jader, kde přes buněčnou stěnu zasahuje nejdůležitější složky stravy.“</span></p>
          <p class="chunk" data-nb-ref-number="1646" data-nb-words="30" data-nb-chars="220"><span class="idea" data-nb-ref-number="1657" id="idea1657" data-nb-words="30" data-nb-chars="220">Jeden z&nbsp;přítomných, který se&nbsp;identifikoval jako posluchač elektrotechniky, měl několik odborných námitek. Magnetické pole motorku je&nbsp;prý zcela zanedbatelné. Na&nbsp;tváři makrobiotika se&nbsp;objevila úleva, ale nebyla tam dlouho.</span></p>
          <p class="chunk" data-nb-ref-number="1647" data-nb-words="60" data-nb-chars="403"><span class="idea" data-nb-ref-number="1658" id="idea1658" data-nb-words="60" data-nb-chars="403">„Samozřejmě, že&nbsp;je&nbsp;to&nbsp;malé a&nbsp;zanedbatelné pole. Jenomže buněčným jádrům nevadí síla pole, ale kmitočet. Buněčné jádro má&nbsp;totiž svou vlastní biofrekvenci, která se&nbsp;pochopitelně od&nbsp;frekvence elektrického mlýnku&nbsp;liší. V&nbsp;Americe nyní probíhá několik soudních sporů mezi majiteli mlýnků a&nbsp;výrobními společnostmi. Ačkoliv si&nbsp;firmy mohou dovolit drahé advokáty, nikdo by&nbsp;na&nbsp;jejich úspěch už&nbsp;nevsadil ani cent.“</span></p>
          <p class="chunk" data-nb-ref-number="1648" data-nb-words="13" data-nb-chars="79"><span class="idea" data-nb-ref-number="1659" id="idea1659" data-nb-words="13" data-nb-chars="79">„A&nbsp;čím se&nbsp;má&nbsp;teda mlet?“ vstoupila do&nbsp;toho vyděšeně dívenka, asi sedmnáctiletá.</span></p>
          <p class="chunk" data-nb-ref-number="1649" data-nb-words="19" data-nb-chars="115"><span class="idea" data-nb-ref-number="1660" id="idea1660" data-nb-words="19" data-nb-chars="115">„Je třeba si&nbsp;opatřit dřevěné mlýnky, jaké mají například v&nbsp;Tibetu, nebo je&nbsp;tam aspoň měli do&nbsp;komunistické okupace.“</span></p>
          <p class="chunk" data-nb-ref-number="1650" data-nb-words="33" data-nb-chars="218"><span class="idea" data-nb-ref-number="1661" id="idea1661" data-nb-words="33" data-nb-chars="218">„V&nbsp;Tibetu měli přece modlitební mlýnky,“ namítala <em>sweet little seventeen</em>, jako by&nbsp;se&nbsp;existence několika druhů mlýnků navzájem vylučovala. Kamil jí&nbsp;také hned dokázal, že&nbsp;v&nbsp;jeho myšlenkovém světě se&nbsp;nevylučuje nikdy nic.</span></p>
          <p class="chunk" data-nb-ref-number="1651" data-nb-words="21" data-nb-chars="158"><span class="idea" data-nb-ref-number="1662" id="idea1662" data-nb-words="21" data-nb-chars="158">„V&nbsp;některých klášterech měli dokonce posvátné mlýnky, kterými rituálně mleli zrní pro pečení placek předkládaných před sochy buddhistických božstev ve&nbsp;Lhase.“</span></p>
          <p class="chunk" data-nb-ref-number="1652" data-nb-words="25" data-nb-chars="146"><span class="idea" data-nb-ref-number="1663" id="idea1663" data-nb-words="25" data-nb-chars="146">„Ty placky se&nbsp;jedly?“ zajímal se&nbsp;brýlatý student nejistého pohledu, který se&nbsp;sem asi dostal náhodou, a&nbsp;byl rád, že&nbsp;slyší něco nového a&nbsp;zajímavého.</span></p>
          <p class="chunk" data-nb-ref-number="1653" data-nb-words="43" data-nb-chars="286"><span class="idea" data-nb-ref-number="1664" id="idea1664" data-nb-words="43" data-nb-chars="286">„Podle tibetských pověstí se&nbsp;kolem chrámů stahují hladoví duchové, kteří se&nbsp;sytí z&nbsp;přinášených obětí. To&nbsp;jsou ale lidové pověsti, které&nbsp;nikdo z&nbsp;vysokých lámů pochopitelně nehlásá. Navíc pojem hladoví duchové znamenal původně něco jiného a&nbsp;byl do&nbsp;tibetského buddhismu importován z&nbsp;Číny.“</span></p>
          <p class="chunk" data-nb-ref-number="1654" data-nb-words="40" data-nb-chars="259"><span class="idea" data-nb-ref-number="1665" id="idea1665" data-nb-words="40" data-nb-chars="259">Pokračoval by&nbsp;dál, ale najednou zjistil, že&nbsp;za&nbsp;ním stojí Martina, a&nbsp;trochu ochladl. Přítelkyně ho&nbsp;tentokrát nepotopila. „Je tady Miloš,“ pošeptala mu&nbsp;a&nbsp;Kamil ztratil zájem o&nbsp;makrobiotiku a&nbsp;mlýnky a&nbsp;zatoužil poznat poslední exemplář ze&nbsp;sbírky zdejších kreatur.</span></p>
          <p class="chunk" data-nb-ref-number="1655" data-nb-words="79" data-nb-chars="459"><span class="idea" data-nb-ref-number="1666" id="idea1666" data-nb-words="79" data-nb-chars="459">Miloš vypadal přesně tak, jak si&nbsp;ho&nbsp;představoval. Vysoký, bledý jako všichni tady, fyzicky silný&nbsp;– byl to&nbsp;přece jen masér&nbsp;– a&nbsp;téměř dohola ostříhaný. Věnoval se&nbsp;čínské medicíně a&nbsp;homeopatické léčbě. Kamil si&nbsp;prohlížel jeho ruce a&nbsp;představoval si, jak tyhle pracky masírují těla mladých žen, včetně té&nbsp;jeho. Jsou lidé, kteří se&nbsp;věnují docela praktickým a&nbsp;příjemným oborům, a&nbsp;mají za&nbsp;to&nbsp;dokonce peníze, zatímco on&nbsp;o&nbsp;podobných věcech jenom píše a&nbsp;má za&nbsp;to&nbsp;hovno.</span></p>
          <p class="chunk" data-nb-ref-number="1656" data-nb-words="17" data-nb-chars="104"><span class="idea" data-nb-ref-number="1667" id="idea1667" data-nb-words="17" data-nb-chars="104">„Miloš mně teď udělá masáž. Možná by&nbsp;tě&nbsp;to&nbsp;zajímalo, kdybys chtěl třeba taky,“ pravila Martina nenuceně.</span></p>
          <p class="chunk" data-nb-ref-number="1657" data-nb-words="24" data-nb-chars="137"><span class="idea" data-nb-ref-number="1668" id="idea1668" data-nb-words="24" data-nb-chars="137">„Zatím mi&nbsp;stačí se&nbsp;dívat,“ řekl rychle, protože si&nbsp;vzpomněl, že&nbsp;podle Martininy verze je&nbsp;Miloš homosexuál, nebo si&nbsp;to&nbsp;o&nbsp;sobě aspoň myslí.</span></p>
          <p class="chunk" data-nb-ref-number="1658" data-nb-words="62" data-nb-chars="418"><span class="idea" data-nb-ref-number="1669" id="idea1669" data-nb-words="62" data-nb-chars="418">„Půjdeme dozadu, tam je&nbsp;masérský pokojík,“ oznámila. Poslušně je&nbsp;následoval a&nbsp;připadal si&nbsp;jako idiot. V&nbsp;malé místnůstce nebylo nic kromě pohovky, několika židlí a&nbsp;žárovky zavěšené od&nbsp;stropu. Na&nbsp;stěně visely obrazce znázorňující magnetické dráhy probíhající lidským tělem podle představ klasické čínské medicíny, aspoň podle té&nbsp;čínské medicíny, která se&nbsp;vykládá a&nbsp;provozuje v&nbsp;Čechách za&nbsp;drobné poplatky žáků a&nbsp;pacientů.</span></p>
          <p class="chunk" data-nb-ref-number="1659" data-nb-words="87" data-nb-chars="519"><span class="idea" data-nb-ref-number="1670" id="idea1670" data-nb-words="87" data-nb-chars="519">Martina si&nbsp;zcela beze studu stáhla tričko, potom ještě jedno tričko a&nbsp;do půl těla nahá si&nbsp;lehla na&nbsp;břicho na&nbsp;pohovku. Ňadérka se&nbsp;jí&nbsp;přitom svůdně zahoupala, ale to&nbsp;už&nbsp;je&nbsp;připlácla na&nbsp;rozestřenou deku. Miloš ji&nbsp;zcela nevzrušeně masíroval a&nbsp;přitom komentoval, co&nbsp;dělá, asi proto, aby neměl Kamil pocit, že&nbsp;se&nbsp;tu&nbsp;děje něco nemravného. Kamil ten dojem neměl, protože z&nbsp;Milošových pohybů vyzařovalo cosi, co&nbsp;naznačovalo, že&nbsp;je&nbsp;asi opravdu homosexuál, nebo si&nbsp;to&nbsp;o&nbsp;sobě skálopevně myslí, takže nebude nebezpečný. Aspoň zatím.</span></p>
          <p class="chunk" data-nb-ref-number="1660" data-nb-words="151" data-nb-chars="843"><span class="idea" data-nb-ref-number="1671" id="idea1671" data-nb-words="151" data-nb-chars="843">Seděl na&nbsp;židličce u&nbsp;dveří a&nbsp;díval se&nbsp;na&nbsp;Milošovy dlouhé chlupaté ruce, jak hnětou Martinino bílé polonahé tělo. Zatím se&nbsp;nestalo, že&nbsp;by&nbsp;některou ženu měl jenom on. Buď ji&nbsp;měl někdo před ním, nebo potom, nebo obojí, což byl ten nejčastější případ. Připadalo mu&nbsp;to&nbsp;trochu jako klam. Vždycky měl pocit, že&nbsp;s&nbsp;jinými muži přece jeho ženy nemohou prožívat totéž jako s&nbsp;ním. Jenomže to&nbsp;se&nbsp;asi mýlil. Mohly a&nbsp;možná byly i&nbsp;šťastnější. Díval se&nbsp;na&nbsp;Martinu, jak se&nbsp;její paže a&nbsp;břicho a&nbsp;zadeček rytmicky pohybují, podle toho, jak Miloš přitlačil tu&nbsp;nebo onde.&nbsp;Kdyby s&nbsp;ní spal, pohybovala by&nbsp;se&nbsp;podobně a&nbsp;možná by&nbsp;měla stejně tak zavřené oči a&nbsp;pootevřená ústa. Dovedl si&nbsp;přesně vybavit i&nbsp;její vzdechy a&nbsp;slova, která by&nbsp;říkala, protože nebylo pravděpodobné, že&nbsp;by&nbsp;jinému muži říkala v&nbsp;intimních situacích něco jiného, protože tak už&nbsp;je&nbsp;to&nbsp;na&nbsp;světě zařízeno.</span></p>
          <p class="chunk" data-nb-ref-number="1661" data-nb-words="96" data-nb-chars="577"><span class="idea" data-nb-ref-number="1672" id="idea1672" data-nb-words="96" data-nb-chars="577">I&nbsp;při světle slabé žárovky viděl, kde se&nbsp;na&nbsp;jejím břichu dělá malinký záhyb, ze&nbsp;kterého se&nbsp;jednou možná vyvine tloušťka. Veškeré tělo pomíjí a&nbsp;vyskytuje se&nbsp;na&nbsp;tomto světě jen proto, aby podlehlo stáří, smrti a&nbsp;rozkladu. Červi nebo oheň završí jeho pouť a&nbsp;bude úplně jedno, jestli po&nbsp;tomto shluku bílkovin někdo mezi šestnácti a&nbsp;čtyřiceti zatoužil, kvůli němu se&nbsp;v&nbsp;noci probouzel, potají masturboval, chodil jako stín, dával mu&nbsp;něžná jména, vzdával se&nbsp;jiných jmen a&nbsp;shluků, zrazoval, sliboval věrnost, měnil svůj život nebo se&nbsp;navracel k&nbsp;neřestem. Přijde oheň nebo červi, konec.</span></p>
          <p class="chunk" data-nb-ref-number="1662" data-nb-words="21" data-nb-chars="117"><span class="idea" data-nb-ref-number="1673" id="idea1673" data-nb-words="21" data-nb-chars="117">Vzpomněl si&nbsp;na&nbsp;slova své oblíbené písně: <em>Prší, štěrbinou do&nbsp;rakve voda mi&nbsp;zatýká. Červi tenis na&nbsp;břiše mi&nbsp;hrají.</em> Atd.</span></p>
          <p class="chunk" data-nb-ref-number="1663" data-nb-words="107" data-nb-chars="674"><span class="idea" data-nb-ref-number="1674" id="idea1674" data-nb-words="107" data-nb-chars="674">Takhle Kamil neuvažoval poprvé. Často ho&nbsp;to&nbsp;napadalo, když pozoroval ženy na&nbsp;pláži, mladé i&nbsp;staré. Bylo by&nbsp;mu&nbsp;lépe, kdyby dokázal být bez nich. Jenomže ani nejtísnivější představy ho&nbsp;nadlouho nedokázaly odvrátit od&nbsp;opakované pošetilosti. Miloval je, a&nbsp;čím prchavější jejich křivky byly, tím víc po&nbsp;nich toužil, tím větší banality ve&nbsp;stylu červených, růžových a&nbsp;jiných knihoven ho&nbsp;napadaly. Všechno psaní, všechny přípravy na&nbsp;sociologické semináře, články do&nbsp;novin, debaty v&nbsp;rádiu o&nbsp;české národní povaze a&nbsp;postmoderně&nbsp;– všechno to&nbsp;dělal kvůli křivkám ženského těla a&nbsp;nejasnému příslibu v&nbsp;holčičích obličejíčcích. Bylo to&nbsp;nízké, bylo to&nbsp;hloupé, byl to&nbsp;kýč, ale byla to&nbsp;pravda.</span></p>
          <p class="chunk" data-nb-ref-number="1664" data-nb-words="105" data-nb-chars="632"><span class="idea" data-nb-ref-number="1675" id="idea1675" data-nb-words="105" data-nb-chars="632">Měl pocit, že&nbsp;se&nbsp;Martina usmívá. Protože seděl na&nbsp;malé židličce, vypadalo to, jako by&nbsp;všechno&nbsp;viděl z&nbsp;podhledu, z&nbsp;pozice malého dítěte. Pociťoval zvláštní odstup. Cizí žena, na&nbsp;kterou sahají cizí ruce. I&nbsp;on si&nbsp;začal připadat v&nbsp;této místnosti cizí. Měl by&nbsp;odejít. Nemá tu&nbsp;vlastně co&nbsp;dělat. Je&nbsp;tu&nbsp;zbytečný. Chvilku s&nbsp;tímto pocitem bojoval. Když odejde, možná se&nbsp;k&nbsp;Martině už&nbsp;nikdy nevrátí. Nebude chodit do&nbsp;squatů, polykat Tripgoer a&nbsp;alternativně žít, protože vždycky chtěl žít normálně a&nbsp;jaksi bez přívlastků. K&nbsp;tomuto životu potřeboval normální ženu, spíše chytrou a&nbsp;spíše normální. Poslední dobou se&nbsp;mu&nbsp;všechno nějak vymyká z&nbsp;ruky.</span></p>
          <p class="chunk" data-nb-ref-number="1665" data-nb-words="20" data-nb-chars="112"><span class="idea" data-nb-ref-number="1676" id="idea1676" data-nb-words="20" data-nb-chars="112">Vstal a&nbsp;chtěl něco říci, aspoň větu, do&nbsp;které by&nbsp;důvod odchodu shrnul. Pootevřel ústa, ale říct už&nbsp;nestačil&nbsp;nic.</span></p>
          <p class="chunk" data-nb-ref-number="1666" data-nb-words="121" data-nb-chars="691"><span class="idea" data-nb-ref-number="1677" id="idea1677" data-nb-words="121" data-nb-chars="691">Z&nbsp;vedlejší místnosti, kde byli shromážděni všichni ostatní, se&nbsp;ozval obrovský hluk. Jako by&nbsp;někdo vyrazil dveře a&nbsp;s&nbsp;řevem vpadl dovnitř. Miloš přestal masírovat a&nbsp;otočil se&nbsp;ke&nbsp;dveřím. Také Martina se&nbsp;pozvedla na&nbsp;pohovce a&nbsp;ňadérka se&nbsp;jí&nbsp;opět smyslně zahoupala. Během jedné vteřiny se&nbsp;však celý obraz změnil. Rozletěly se&nbsp;dveře a&nbsp;do masážní místnůstky vniklo několik&nbsp;mužů v&nbsp;přilbách a&nbsp;s&nbsp;obušky. Srazili Kamila na&nbsp;zem a&nbsp;jeden z&nbsp;nich si&nbsp;na&nbsp;něj kleknul. Další se&nbsp;vrhnul na&nbsp;Miloše, který se&nbsp;bránil, ale to&nbsp;už&nbsp;přispěchal druhý a&nbsp;maséra rovněž povalil na&nbsp;podlahu. Martina se&nbsp;bleskově schoulila na&nbsp;pohovce. Jeden muž v&nbsp;přilbě na&nbsp;půl vteřiny zaváhal, potom ji&nbsp;chytnul za&nbsp;nahou paži a&nbsp;zkroutil za&nbsp;záda.</span></p>
          <p class="chunk" data-nb-ref-number="1667" data-nb-words="18" data-nb-chars="102"><span class="idea" data-nb-ref-number="1678" id="idea1678" data-nb-words="18" data-nb-chars="102">„Co to&nbsp;děláte?“ vykřikla, ale muž v&nbsp;přilbě jí&nbsp;ruku zkroutil ještě víc a&nbsp;zařval: „Drž klapačku, děvko!“</span></p>
          <p class="chunk" data-nb-ref-number="1668" data-nb-words="81" data-nb-chars="515"><span class="idea" data-nb-ref-number="1679" id="idea1679" data-nb-words="81" data-nb-chars="515">Kamil se&nbsp;chvilku domníval, že&nbsp;je&nbsp;to&nbsp;nějaký žert, ale při pohledu na&nbsp;muže s&nbsp;obušky rychle změnil názor. Z&nbsp;vedlejší velké místnosti se&nbsp;ozýval křik, rány, převracení stolů, třeskot skla. Pootevřenými dveřmi viděl Kamil, jak mohutné postavy černých mužů naplnily prostor. Netrvalo dlouho a&nbsp;všichni přítomní byli zahnáni do&nbsp;koutů, přitlačeni obušky ke&nbsp;stěnám a&nbsp;podlaze. Potom se&nbsp;dostavil muž, který zřejmě celému vpádu velel. Prošel rychle a&nbsp;ostražitě až&nbsp;do&nbsp;masérny, znechuceně pohlédl na&nbsp;polonahou Martinu a&nbsp;zase vyšel.</span></p>
          <p class="chunk" data-nb-ref-number="1669" data-nb-words="21" data-nb-chars="144"><span class="idea" data-nb-ref-number="1680" id="idea1680" data-nb-words="21" data-nb-chars="144">Všem pomalu docházelo, že&nbsp;se&nbsp;stali objektem policejního zásahu. Maskovaní černooděnci odváděli malé hloučky lidí ven a&nbsp;odvedení se&nbsp;už&nbsp;nevraceli.</span></p>
          <p class="chunk" data-nb-ref-number="1670" data-nb-words="123" data-nb-chars="722"><span class="idea" data-nb-ref-number="1681" id="idea1681" data-nb-words="123" data-nb-chars="722">„Co to&nbsp;má&nbsp;znamenat?“ ozval se&nbsp;teprve teď Miloš. Kamila napadlo, že&nbsp;by&nbsp;bylo lepší být zticha, protože oč&nbsp;běží, to&nbsp;se&nbsp;určitě všichni brzo dozví a&nbsp;bude to&nbsp;nějaký průšvih. Černooděnec něco zahuhlal, čemu nebylo rozumět. Martina se&nbsp;chtěla vykroutit a&nbsp;málem se&nbsp;jí&nbsp;to&nbsp;podařilo, ale sotva vyrazila ke&nbsp;dveřím, spíše instinktivně než s&nbsp;nějakým plánem, dostihl ji&nbsp;mužův obušek, který třímal celou dobu v&nbsp;levé ruce. Dívka se&nbsp;zapotácela a&nbsp;spadla na&nbsp;zem. Kamil se&nbsp;chtěl uvolnit a&nbsp;pomoci jí, ale muž ho&nbsp;kolenem bolestivě přitiskl ještě víc k&nbsp;zemi. Spisovatel chtěl nadávat, ale nebyl schopen popadnout dech, vyrážel ze&nbsp;sebe jenom zmatené zvuky a&nbsp;chrčení. Mezitím už&nbsp;do&nbsp;masérny přišel kdosi výše postavený a&nbsp;řekl: „Tyhle už&nbsp;taky vyveďte.“</span></p>
          <p class="chunk" data-nb-ref-number="1671" data-nb-words="26" data-nb-chars="151"><span class="idea" data-nb-ref-number="1682" id="idea1682" data-nb-words="26" data-nb-chars="151">Martinu nebylo možné vyvést, protože se&nbsp;choulila na&nbsp;podlaze a&nbsp;nebyla úplně při vědomí. Muži jí&nbsp;natáhli její tričko. Naruby. Napůl ji&nbsp;vedli a&nbsp;nesli ven.</span></p>
          <p class="chunk" data-nb-ref-number="1672" data-nb-words="8" data-nb-chars="50"><span class="idea" data-nb-ref-number="1683" id="idea1683" data-nb-words="8" data-nb-chars="50">Venku začala zvracet a&nbsp;potřísnila i&nbsp;svého strážce.</span></p>
          <p class="chunk" data-nb-ref-number="1673" data-nb-words="10" data-nb-chars="65"><span class="idea" data-nb-ref-number="1684" id="idea1684" data-nb-words="10" data-nb-chars="65">„Co tady bliješ, ty&nbsp;zfetovaná krávo?“ rozeřval se&nbsp;buldočí ksicht.</span></p>
          <p class="chunk" data-nb-ref-number="1674" data-nb-words="6" data-nb-chars="38"><span class="idea" data-nb-ref-number="1685" id="idea1685" data-nb-words="6" data-nb-chars="38">„Odvezte ji&nbsp;na&nbsp;záchytku,“ dodal další.</span></p>
          <p class="chunk" data-nb-ref-number="1675" data-nb-words="28" data-nb-chars="172"><span class="idea" data-nb-ref-number="1686" id="idea1686" data-nb-words="28" data-nb-chars="172">„Ty gestapáku!“ zakřičel Kamil, kterému se&nbsp;najednou vrátil hlas. „Praštil ji&nbsp;obuškem do&nbsp;hlavy! Viděli jsme to&nbsp;oba! Půjdete před soud! Jestli se&nbsp;jí&nbsp;něco stane, jdete sedět!“</span></p>
          <p class="chunk" data-nb-ref-number="1676" data-nb-words="20" data-nb-chars="129"><span class="idea" data-nb-ref-number="1687" id="idea1687" data-nb-words="20" data-nb-chars="129">„To je&nbsp;útok na&nbsp;veřejnýho činitele, to&nbsp;si&nbsp;vypiješ,“ pokřikovala černá obluda. Vedle buldočího ksichtu stál&nbsp;civil v&nbsp;dlouhém kabátě.</span></p>
          <p class="chunk" data-nb-ref-number="1677" data-nb-words="15" data-nb-chars="80"><span class="idea" data-nb-ref-number="1688" id="idea1688" data-nb-words="15" data-nb-chars="80">„Dostala do&nbsp;hlavy? Vemte ji&nbsp;do&nbsp;sanity a&nbsp;odvezte. Je&nbsp;tam ještě někdo do&nbsp;špitálu?“</span></p>
          <p class="chunk" data-nb-ref-number="1678" data-nb-words="9" data-nb-chars="55"><span class="idea" data-nb-ref-number="1689" id="idea1689" data-nb-words="9" data-nb-chars="55">„Sou už&nbsp;pryč,“ hlesl jiný civil. „Tahle bude poslední.“</span></p>
          <p class="chunk" data-nb-ref-number="1679" data-nb-words="29" data-nb-chars="190"><span class="idea" data-nb-ref-number="1690" id="idea1690" data-nb-words="29" data-nb-chars="190">Martinu odváděli k&nbsp;vozu s&nbsp;červeným křížem, který měl celou dobu otevřené dveře. Kamil ji&nbsp;bezmocně sledoval pohledem, dokud za&nbsp;ní&nbsp;nezaklapla dvířka a&nbsp;vůz nevyrazil staroměstskou uličkou pryč.</span></p>
          <p class="chunk" data-nb-ref-number="1680" data-nb-words="18" data-nb-chars="110"><span class="idea" data-nb-ref-number="1691" id="idea1691" data-nb-words="18" data-nb-chars="110">Obrátil se&nbsp;na&nbsp;civila. Stál několik metrů od&nbsp;nich, takže musel zvýšit hlas: „Jsem novinář. Tohle vám neprojde.“</span></p>
          <p class="chunk" data-nb-ref-number="1681" data-nb-words="6" data-nb-chars="35"><span class="idea" data-nb-ref-number="1692" id="idea1692" data-nb-words="6" data-nb-chars="35">Civil pokrčil rameny a&nbsp;odešel pryč.</span></p>
          <p class="chunk" data-nb-ref-number="1682" data-nb-words="134" data-nb-chars="848"><span class="idea" data-nb-ref-number="1693" id="idea1693" data-nb-words="134" data-nb-chars="848">Veškerou mládež nacpali do&nbsp;přistavených antonů. Vozů tu&nbsp;bylo zbytečně mnoho, protože v&nbsp;domě byla jen hrstička lidí, rozhodně ne&nbsp;víc, než by&nbsp;vydalo na&nbsp;jednu školní třídu. I&nbsp;černých mužů provádějících zátah bylo víc než účastníků nečekaně přerušeného mejdanu. Ve&nbsp;voze je&nbsp;hlídali nepříjemně vyhlížející <em>orgány</em>. Teprve když auto poskakovalo po&nbsp;staroměstské dlažbě, než se&nbsp;dostalo na&nbsp;normální silnici, měl Kamil čas si&nbsp;srovnat myšlenky. Už&nbsp;mu&nbsp;došlo, že&nbsp;šlo o&nbsp;další z&nbsp;geniálních zátahů české policie proti takzvaným živlům a&nbsp;feťákům, kterým si&nbsp;někteří&nbsp;muži v&nbsp;uniformách léčili komplexy méněcennosti, a&nbsp;kterým bdělí strážci dokazovali, že&nbsp;naše společnost si&nbsp;dovede poradit s&nbsp;asociálními jedinci, kteří se&nbsp;vloupávají do&nbsp;cizích domů a&nbsp;kouří tam trávu, píchají si&nbsp;heroin a&nbsp;provozují skupinový sex, zatímco slušní lidé pracují a&nbsp;večer se&nbsp;v&nbsp;mezích zákona baví.</span></p>
          <p class="chunk" data-nb-ref-number="1683" data-nb-words="107" data-nb-chars="632"><span class="idea" data-nb-ref-number="1694" id="idea1694" data-nb-words="107" data-nb-chars="632">Vyložili je&nbsp;na&nbsp;osvětleném dvoře jakési velké budovy. Shromáždili je&nbsp;v&nbsp;místnosti bledé zářivkovým světlem a&nbsp;po jednom vodili ke&nbsp;zjištění totožnosti. Kamil přišel na&nbsp;řadu až&nbsp;za&nbsp;půl hodiny. Neměl strach. Věděl, že&nbsp;nemůže mít žádné potíže, které by&nbsp;ho&nbsp;měly mrzet. Je&nbsp;spisovatel. Nikdo mu&nbsp;nemůže nic udělat. Psychické újmy už&nbsp;nějak zvládne a&nbsp;s&nbsp;jakoukoli zkušeností si&nbsp;poradí. Bál se&nbsp;jen o&nbsp;Martinu. Předložil občanský průkaz,&nbsp;který s&nbsp;sebou od&nbsp;patnácti let nosil úzkostlivě i&nbsp;do lesa, protože se&nbsp;od&nbsp;puberty bál pokuty padesáti korun, kdyby se&nbsp;legitimovat nemohl. Teď&nbsp;– ve&nbsp;svobodné společnosti&nbsp;– to&nbsp;už&nbsp;bylo jedno, ale síla zvyku dělala své.</span></p>
          <p class="chunk" data-nb-ref-number="1684" data-nb-words="14" data-nb-chars="113"><span class="idea" data-nb-ref-number="1695" id="idea1695" data-nb-words="14" data-nb-chars="113">„Budeme vás žalovat,“ oznámil Kamil zjišťujícímu <em>orgánovi</em>, nikoli ovšem triumfálně, ale hlasem jaksi posmutnělým.</span></p>
          <p class="chunk" data-nb-ref-number="1685" data-nb-words="6" data-nb-chars="32"><span class="idea" data-nb-ref-number="1696" id="idea1696" data-nb-words="6" data-nb-chars="32">„A&nbsp;za co, proboha?“ užasl orgán.</span></p>
          <p class="chunk" data-nb-ref-number="1686" data-nb-words="11" data-nb-chars="76"><span class="idea" data-nb-ref-number="1697" id="idea1697" data-nb-words="11" data-nb-chars="76">„Praštili jste mou přítelkyni obuškem, takže ji&nbsp;museli odvézt do&nbsp;nemocnice.“</span></p>
          <p class="chunk" data-nb-ref-number="1687" data-nb-words="10" data-nb-chars="53"><span class="idea" data-nb-ref-number="1698" id="idea1698" data-nb-words="10" data-nb-chars="53">„No, já&nbsp;tam nebyl. To&nbsp;se&nbsp;vysvětlí,“ kroutil se&nbsp;orgán.</span></p>
          <p class="chunk" data-nb-ref-number="1688" data-nb-words="7" data-nb-chars="44"><span class="idea" data-nb-ref-number="1699" id="idea1699" data-nb-words="7" data-nb-chars="44">„O&nbsp;tom právě mluvím. Vysvětlovat budete vy.“</span></p>
          <p class="chunk" data-nb-ref-number="1689" data-nb-words="24" data-nb-chars="132"><span class="idea" data-nb-ref-number="1700" id="idea1700" data-nb-words="24" data-nb-chars="132">„Podívejte se,“ rozčílil se&nbsp;muž najednou, „pro nic za&nbsp;nic tady nejste. Myslíte si, že&nbsp;nás to&nbsp;baví tady kvůli vám vysedávat do&nbsp;noci?“</span></p>
          <p class="chunk" data-nb-ref-number="1690" data-nb-words="26" data-nb-chars="153"><span class="idea" data-nb-ref-number="1701" id="idea1701" data-nb-words="26" data-nb-chars="153">„Mě to&nbsp;baví. Vždycky jsem si&nbsp;to&nbsp;chtěl zkusit. Za&nbsp;bolševika jsem to&nbsp;nezažil, tak aspoň se&nbsp;zpožděním. Jenom byste kvůli tomu nemuseli mlátit nevinný lidi.“</span></p>
          <p class="chunk" data-nb-ref-number="1691" data-nb-words="20" data-nb-chars="99"><span class="idea" data-nb-ref-number="1702" id="idea1702" data-nb-words="20" data-nb-chars="99">„To se&nbsp;hned uvidí, jak&nbsp;je to&nbsp;s&nbsp;tou nevinností. A&nbsp;pudete taky na&nbsp;krevní zkoušku, tam vás to&nbsp;přejde.“</span></p>
          <p class="chunk" data-nb-ref-number="1692" data-nb-words="70" data-nb-chars="392"><span class="idea" data-nb-ref-number="1703" id="idea1703" data-nb-words="70" data-nb-chars="392">Kamilovi se&nbsp;chtělo říct, že&nbsp;hned poté, co&nbsp;orgán absolvuje IQ&nbsp;testy, ale přece jenom se&nbsp;bál. Odvedli ho&nbsp;pryč a&nbsp;spisovatel čekal, až&nbsp;z&nbsp;něj začnou sát krev, aby odhalili heroin, LSD, alkohol nebo aspoň Tripgoer. Budou mít smůlu. Nenajdou nic. Mohl by&nbsp;aspoň požádat, aby mu&nbsp;při té&nbsp;příležitosti udělali AIDS test, který si&nbsp;chtěl nechat pro jistotu udělat už&nbsp;dávno, ale nikdy si&nbsp;na&nbsp;to&nbsp;neudělal čas.</span></p>
          <p class="chunk" data-nb-ref-number="1693" data-nb-words="45" data-nb-chars="274"><span class="idea" data-nb-ref-number="1704" id="idea1704" data-nb-words="45" data-nb-chars="274">Čekali v&nbsp;místnosti osvětlené zářivkami a&nbsp;čekali na&nbsp;krevní zkoušku. Právě když Kamil meditoval nad tím, že&nbsp;zářivky mají buď růžový, nebo modrý odstín, přišel jim někdo oznámit, že&nbsp;mohou odejít domů. Vyvedli je&nbsp;k&nbsp;posledním mřížovým dveřím a&nbsp;potom na&nbsp;ulici. Mejdan tak skončil.</span></p>
          <hr>
          <p class="chunk" data-nb-ref-number="1694" data-nb-words="99" data-nb-chars="613"><span class="idea" data-nb-ref-number="1705" id="idea1705" data-nb-words="99" data-nb-chars="613">Zaváhal jenom chvilku a&nbsp;šel vytočit číslo Martinina otce. Potřeboval Martinu&nbsp;najít v&nbsp;některé z&nbsp;pražských nemocnic. Pochyboval, že&nbsp;by&nbsp;se&nbsp;mu&nbsp;to&nbsp;samotnému podařilo, a&nbsp;navíc měl dojem, že&nbsp;má&nbsp;jakousi morální povinnost dát někomu z&nbsp;rodičů vědět, co&nbsp;se&nbsp;stalo. Byla sice noc, ale potřeboval s&nbsp;někým mluvit. Nechtěl se&nbsp;vrátit do&nbsp;prázdného bytu a&nbsp;čekat na&nbsp;ráno, nemohl ani s&nbsp;propuštěnými účastníky mejdanu zapadnout do&nbsp;baru a&nbsp;prodebatovat situaci. Zahlédl mezi propuštěnými sice několik známých micinek, ale jejich společnost by&nbsp;ho&nbsp;neuspokojila. Nepatřil k&nbsp;nim a&nbsp;ani neveselé okamžiky této noci ho&nbsp;s&nbsp;těmito lidmi nespojily.</span></p>
          <p class="chunk" data-nb-ref-number="1695" data-nb-words="100" data-nb-chars="620"><span class="idea" data-nb-ref-number="1706" id="idea1706" data-nb-words="100" data-nb-chars="620">Nevěděl přesně, kolik je&nbsp;hodin, mohlo být kolem jedné po&nbsp;půlnoci. Telefon vyzváněl dlouho. Když se&nbsp;dovolal, stačilo říct jenom několik vět. Martinin otec byl zřejmě zvyklý na&nbsp;noční telefonáty, při kterých je&nbsp;třeba se&nbsp;rychle probrat a&nbsp;příliš se&nbsp;neptat na&nbsp;zbytečné detaily. Dali si&nbsp;sraz na&nbsp;nábřeží kousek od&nbsp;Karlových lázní. Otec tam přijel tmavě modrou felicií a&nbsp;Kamil si&nbsp;naskočil do&nbsp;pootevřených dvířek. Jeli do&nbsp;nemocnice najisto, protože během jízdy stačil otec obtelefonovat policii a&nbsp;dozvědět se, kde hledat. Nechtěli se&nbsp;s&nbsp;ním nejdřív bavit, potom&nbsp;– protože to&nbsp;byl rodinný příslušník&nbsp;– utrousili aspoň základní údaje.</span></p>
          <p class="chunk" data-nb-ref-number="1696" data-nb-words="125" data-nb-chars="812"><span class="idea" data-nb-ref-number="1707" id="idea1707" data-nb-words="125" data-nb-chars="812">Dorazili před vrátnici špitálu a&nbsp;přeskakovali ve&nbsp;tmě kaluže, dokud se&nbsp;nedostali do&nbsp;objektu. Bloudili po&nbsp;příjmech jednotlivých oddělení, která připadala v&nbsp;úvahu. Kamil přečetl množství plakátků, které ho&nbsp;nabádaly jíst zeleninu, nestresovat srdce, nekouřit, nepít alkohol, používat kondom, jíst sýry a&nbsp;pít mléko (asi pietní relikt z&nbsp;dávných dob) a&nbsp;nakoupit multivitaminy. Času na&nbsp;to&nbsp;měl dost. Nikde o&nbsp;dívce příslušného jména nevěděli. V&nbsp;posledním pavilonu byli částečně úspěšní. Sestra jim sdělila, že&nbsp;tam sice sanita přijela, ale slečnu nemohli přijmout, protože sem nepatří a&nbsp;její stav nebyl kritický. Odvezli ji&nbsp;tedy na&nbsp;druhý konec Prahy, protože tam patří a&nbsp;tak je&nbsp;to&nbsp;v&nbsp;pořádku. Otec pohrozil celému oddělení soudním procesem a&nbsp;hanobením v&nbsp;novinách a&nbsp;s&nbsp;neúspěšným pokusem o&nbsp;prásknutí izolovanými dveřmi odešel.</span></p>
          <p class="chunk" data-nb-ref-number="1697" data-nb-words="20" data-nb-chars="139"><span class="idea" data-nb-ref-number="1708" id="idea1708" data-nb-words="20" data-nb-chars="139">Znovu uháněli přes Prahu plnou oranžových blikajících semaforů. Dorazili na&nbsp;místo kolem třetí v&nbsp;noci. Tentokrát měli štěstí hned napodruhé.</span></p>
          <p class="chunk" data-nb-ref-number="1698" data-nb-words="33" data-nb-chars="192"><span class="idea" data-nb-ref-number="1709" id="idea1709" data-nb-words="33" data-nb-chars="192">„Vypadá to&nbsp;na&nbsp;lehký otřes mozku, ale ještě musíme počkat na&nbsp;další vyšetření,“ řekla doktorka. „Nebude to&nbsp;ale nic vážného, tak do&nbsp;tří dnů, nejdéle do&nbsp;konce týdne bude doma. Musíme být opatrní.“</span></p>
          <p class="chunk" data-nb-ref-number="1699" data-nb-words="20" data-nb-chars="114"><span class="idea" data-nb-ref-number="1710" id="idea1710" data-nb-words="20" data-nb-chars="114">„Pohlídám si&nbsp;to. Na&nbsp;všechno máme svědky. Aby pak někdo neřekl, že&nbsp;byla opilá a&nbsp;spadla ze&nbsp;schodů,“ vyhrožoval otec.</span></p>
          <p class="chunk" data-nb-ref-number="1700" data-nb-words="21" data-nb-chars="134"><span class="idea" data-nb-ref-number="1711" id="idea1711" data-nb-words="21" data-nb-chars="134">„Dělali jsme krevní zkoušku. Chtěli to&nbsp;ti&nbsp;pánové, co&nbsp;ji&nbsp;přivezli,“ uklidňovala ho&nbsp;doktorka, ale jeho toto sdělení ještě víc rozzuřilo.</span></p>
          <p class="chunk" data-nb-ref-number="1701" data-nb-words="15" data-nb-chars="86"><span class="idea" data-nb-ref-number="1712" id="idea1712" data-nb-words="15" data-nb-chars="86">„Sami by&nbsp;si&nbsp;měli nechat udělat zkoušky. Ale na&nbsp;hlavu, jestli se&nbsp;jim něco nepřesypalo.“</span></p>
          <p class="chunk" data-nb-ref-number="1702" data-nb-words="23" data-nb-chars="139"><span class="idea" data-nb-ref-number="1713" id="idea1713" data-nb-words="23" data-nb-chars="139">„Psychiatrie je&nbsp;vedle. Pokud by&nbsp;měli nějaké problémy, museli by&nbsp;se&nbsp;obrátit tam,“ řekla doktorka, které se&nbsp;průběh této noci už&nbsp;také nelíbil.</span></p>
          <p class="chunk" data-nb-ref-number="1703" data-nb-words="35" data-nb-chars="217"><span class="idea" data-nb-ref-number="1714" id="idea1714" data-nb-words="35" data-nb-chars="217">Otec se&nbsp;nechal ujistit, že&nbsp;žádné komplikace nehrozí a&nbsp;nahlédl pootevřenými dveřmi do&nbsp;pokoje, kde Martina spala. Kamil mu&nbsp;nahlížel přes rameno. Dívka se&nbsp;tvářila klidně a&nbsp;spokojeně, jako by&nbsp;si&nbsp;před spaním dala Tripgoer.</span></p>
          <p class="chunk" data-nb-ref-number="1704" data-nb-words="17" data-nb-chars="96"><span class="idea" data-nb-ref-number="1715" id="idea1715" data-nb-words="17" data-nb-chars="96">Na&nbsp;cestě z&nbsp;nemocnice se&nbsp;otec rozčiloval. Bylo jasné, že&nbsp;si&nbsp;ve&nbsp;své nervozitě hledá náhradní cíle.</span></p>
          <p class="chunk" data-nb-ref-number="1705" data-nb-words="22" data-nb-chars="148"><span class="idea" data-nb-ref-number="1716" id="idea1716" data-nb-words="22" data-nb-chars="148">„Hlavně že&nbsp;sundali všechny Leninovy pomníky. Víš, kolik stálo odmontování jednoho pomníku? Kolem milionu korun. A&nbsp;víš, kolik Leninů v&nbsp;Čechách bylo?“</span></p>
          <p class="chunk" data-nb-ref-number="1706" data-nb-words="1" data-nb-chars="8"><span class="idea" data-nb-ref-number="1717" id="idea1717" data-nb-words="1" data-nb-chars="8">„Hodně.“</span></p>
          <p class="chunk" data-nb-ref-number="1707" data-nb-words="29" data-nb-chars="175"><span class="idea" data-nb-ref-number="1718" id="idea1718" data-nb-words="29" data-nb-chars="175">„Tisíce. Tisíce Leninů a&nbsp;těch dalších. Tak si&nbsp;spočítej, na&nbsp;kolik celá ta&nbsp;blbost přišla. A&nbsp;co místo toho? Hnusný kšefty a&nbsp;beton počmáranej sprejerama. Tam jsme to&nbsp;dopracovali.“</span></p>
          <p class="chunk" data-nb-ref-number="1708" data-nb-words="73" data-nb-chars="477"><span class="idea" data-nb-ref-number="1719" id="idea1719" data-nb-words="73" data-nb-chars="477">Kamil mu&nbsp;neodporoval. Nesnášel konflikty a&nbsp;nebyl schopen někomu zjevně odporovat, pokud ten druhý nedal najevo nepřátelství. Několikrát měl chuť poznamenat, že&nbsp;jedou moc rychle, ale řidičům se&nbsp;nemá do&nbsp;ničeho mluvit. Mlčky se&nbsp;tak řítili téměř prázdnými ulicemi. V&nbsp;jedné z&nbsp;prudších zatáček v&nbsp;dělnické čtvrti dostala felicie lehký smyk. Řidič ho&nbsp;vyrovnal, ale vůz stejně narazil kolem do&nbsp;obrubníku. Chvilku to&nbsp;s&nbsp;nimi cloumalo, pak se&nbsp;zastavili. Když vystoupili, obhlíželi vozidlo.</span></p>
          <p class="chunk" data-nb-ref-number="1709" data-nb-words="16" data-nb-chars="98"><span class="idea" data-nb-ref-number="1720" id="idea1720" data-nb-words="16" data-nb-chars="98">„Je to&nbsp;ňáký vyvrácený,“ zamyslel se&nbsp;otec nad podivně natočeným diskem. Bylo jasné, že&nbsp;dnes dojeli.</span></p>
          <p class="chunk" data-nb-ref-number="1710" data-nb-words="15" data-nb-chars="81"><span class="idea" data-nb-ref-number="1721" id="idea1721" data-nb-words="15" data-nb-chars="81">„Je to&nbsp;v&nbsp;prdeli. Ráno to&nbsp;nechám vodtáhnout. Tohle mi&nbsp;k&nbsp;tomu všemu ještě chybělo.“</span></p>
          <p class="chunk" data-nb-ref-number="1711" data-nb-words="55" data-nb-chars="324"><span class="idea" data-nb-ref-number="1722" id="idea1722" data-nb-words="55" data-nb-chars="324">Za&nbsp;několik minut je&nbsp;míjel policejní vůz. Kamil byl na&nbsp;ně&nbsp;této noci již zvyklý a&nbsp;skoro by&nbsp;mu&nbsp;chyběly. Martinin otec foukal do&nbsp;balonku a&nbsp;chvíli s&nbsp;nimi něco dohadoval. Podařilo se&nbsp;mu&nbsp;dojednat nějakou přijatelnou interpretaci a&nbsp;policie odjela. Oba došli k&nbsp;zastávce městského autobusu, aby zjistili, že&nbsp;do&nbsp;rána tady nic nepojede.</span></p>
          <p class="chunk" data-nb-ref-number="1712" data-nb-words="6" data-nb-chars="48"><span class="idea" data-nb-ref-number="1723" id="idea1723" data-nb-words="6" data-nb-chars="48">„Půjdem do&nbsp;hospody,“ rozhodl autoritativně otec.</span></p>
          <p class="chunk" data-nb-ref-number="1713" data-nb-words="27" data-nb-chars="183"><span class="idea" data-nb-ref-number="1724" id="idea1724" data-nb-words="27" data-nb-chars="183">„Všechny hospody budou zavřený,“ namítal Kamil, který nevěřil v&nbsp;existenci útulných hospůdek, co&nbsp;se&nbsp;měly podle představ pana prezidenta za&nbsp;kapitalismu všude množit jako houby po&nbsp;dešti.</span></p>
          <p class="chunk" data-nb-ref-number="1714" data-nb-words="16" data-nb-chars="86"><span class="idea" data-nb-ref-number="1725" id="idea1725" data-nb-words="16" data-nb-chars="86">„O&nbsp;dvě ulice dál je&nbsp;jeden nonstop bar. Trochu to&nbsp;tam znám. Přece tu&nbsp;nebudeme mrznout.“</span></p>
          <p class="chunk" data-nb-ref-number="1715" data-nb-words="58" data-nb-chars="376"><span class="idea" data-nb-ref-number="1726" id="idea1726" data-nb-words="58" data-nb-chars="376">Kamil se&nbsp;tedy svěřil bývalému pracovníkovi ministerstva vnitra, protože setkání s&nbsp;těmito složkami pro něj na&nbsp;tuto noc naplánoval osud a&nbsp;nemělo cenu mu&nbsp;násilím vzdorovat. Skutečně nalezli ohyzd­ný podnik, zjevně přebudovaný z&nbsp;bývalé hospody. Uvnitř skoro nikdo nebyl a&nbsp;otrávená obsluha se&nbsp;opírala o&nbsp;zeď. Dali si&nbsp;pivo. Lahvové, protože jiné tu&nbsp;nebylo. Alkohol je&nbsp;trochu sblížil.</span></p>
          <p class="chunk" data-nb-ref-number="1716" data-nb-words="31" data-nb-chars="167"><span class="idea" data-nb-ref-number="1727" id="idea1727" data-nb-words="31" data-nb-chars="167">„Ty seš spisovatel, co? Říká se&nbsp;to&nbsp;vo&nbsp;tobě. Martina to&nbsp;taky povídala a&nbsp;viděl jsem tě&nbsp;jednou v&nbsp;televizi. No, holka si&nbsp;umí vybrat perspektivní partie. Je&nbsp;chytrá po&nbsp;mně.“</span></p>
          <p class="chunk" data-nb-ref-number="1717" data-nb-words="68" data-nb-chars="412"><span class="idea" data-nb-ref-number="1728" id="idea1728" data-nb-words="68" data-nb-chars="412">Kamil nekomentoval, jestli si&nbsp;Martinin otec dovedl také tak dobře vybrat, když se&nbsp;nedlouho po&nbsp;revoluci rozvedl, ale neřekl nic, protože se&nbsp;konfliktů vždycky bál. Snesl dobře jen ty&nbsp;konflikty, které se&nbsp;daly vyřešit na&nbsp;papíře. Těch bylo v&nbsp;životě málo, takže se&nbsp;při každé hrozící katastrofě vnitřně jaksi schoulil a&nbsp;dělal hlupáčka. Chtěl by&nbsp;to&nbsp;jinak, ale nemohl si&nbsp;pomoci. Takový je&nbsp;život. Aspoň život kolem Kamila.</span></p>
          <p class="chunk" data-nb-ref-number="1718" data-nb-words="9" data-nb-chars="51"><span class="idea" data-nb-ref-number="1729" id="idea1729" data-nb-words="9" data-nb-chars="51">„A&nbsp;víš, že&nbsp;já&nbsp;jsem vlastně taky trochu spisovatel?“</span></p>
          <p class="chunk" data-nb-ref-number="1719" data-nb-words="9" data-nb-chars="52"><span class="idea" data-nb-ref-number="1730" id="idea1730" data-nb-words="9" data-nb-chars="52">„Ano?“ podivil se&nbsp;upřímně Kamil. „A&nbsp;co jste napsal?“</span></p>
          <p class="chunk" data-nb-ref-number="1720" data-nb-words="96" data-nb-chars="605"><span class="idea" data-nb-ref-number="1731" id="idea1731" data-nb-words="96" data-nb-chars="605">„Takový hříšek z&nbsp;mládí. S&nbsp;nečekanými následky. Byl to&nbsp;román o&nbsp;traktorovém závodě, jmenoval se&nbsp;<em>Rudá brázda</em>. Do&nbsp;fabriky nastoupí mladej inženýr Jakub Hradílek. On&nbsp;má&nbsp;ideály, poněvadž je&nbsp;mladej. Vymyslí novou převodovku do&nbsp;traktoru, je&nbsp;to&nbsp;ohromnej vynález. Taky díky tomu, že&nbsp;čerpá ze&nbsp;sovětských zkušeností s&nbsp;převodovkami. Pak přijde zápletka. Chtěli by&nbsp;to&nbsp;koupit Američani, ale on&nbsp;nechce, protože to&nbsp;myslí vážně s&nbsp;národním hospodářstvím. Pak se&nbsp;na&nbsp;scéně objevil padouch inženýr Flierbaum, který chce ukrást plány převodovky a&nbsp;dát je&nbsp;kapitalistům a&nbsp;za stržený peníz si&nbsp;zaplatit útěk na&nbsp;Západ a&nbsp;sladkej život.</span></p>
          <p class="chunk" data-nb-ref-number="1721" data-nb-words="85" data-nb-chars="526"><span class="idea" data-nb-ref-number="1732" id="idea1732" data-nb-words="85" data-nb-chars="526">Padouch pořád nemůže plány najít, ačkoliv se&nbsp;vloupá do&nbsp;podnikovýho trezoru. Zná podnik jako svý boty, protože tam pracoval ještě za&nbsp;starýho majitele, kterej právě teď je&nbsp;jako emigrant v&nbsp;Americe a&nbsp;chce ty&nbsp;plány. Padouch Flierbaum teda zkouší nasadit na&nbsp;Hradílka falešnou milenku, aby ho&nbsp;svedla a&nbsp;zjistila, kde všechny ty&nbsp;výkresy sou. Kromě Eriky, jak se&nbsp;padouchova spřeženkyně jmenuje, je&nbsp;tu&nbsp;taky Blanka, která je&nbsp;naopak kladná. Ta&nbsp;musí s&nbsp;Erikou zápolit, protože Hradílek málem zakolísá a&nbsp;s&nbsp;démonickou Erikou se&nbsp;trochu zaplete.</span></p>
          <p class="chunk" data-nb-ref-number="1722" data-nb-words="73" data-nb-chars="439"><span class="idea" data-nb-ref-number="1733" id="idea1733" data-nb-words="73" data-nb-chars="439">Katarze se&nbsp;objeví, když se&nbsp;Hradílek setká se&nbsp;starým Koubou, kterej je&nbsp;na&nbsp;dílně už&nbsp;přes třicet let a&nbsp;ještě pamatuje, jak Masaryk nechal střílet do&nbsp;dělníků. Kouba mu&nbsp;svou prostou lidovou moudrostí otevře nové obzory a&nbsp;Hradílek jde Flierbauma i&nbsp;Eriku oznámit na&nbsp;SNB. Ji&nbsp;se&nbsp;podaří zatknout, ale on&nbsp;prchne, protože vytuší zradu, totiž provalení svých nekalých záměrů. Prostřílí se&nbsp;na&nbsp;Západ ke&nbsp;svým chlebodárcům a&nbsp;potom štve ze&nbsp;Svobodné Evropy.“</span></p>
          <p class="chunk" data-nb-ref-number="1723" data-nb-words="4" data-nb-chars="22"><span class="idea" data-nb-ref-number="1734" id="idea1734" data-nb-words="4" data-nb-chars="22">„A&nbsp;jak dopadla Erika?“</span></p>
          <p class="chunk" data-nb-ref-number="1724" data-nb-words="43" data-nb-chars="254"><span class="idea" data-nb-ref-number="1735" id="idea1735" data-nb-words="43" data-nb-chars="254">„Správná otázka. Je&nbsp;vidět, že&nbsp;na&nbsp;ženský nikdy nezapomínáš. Ta&nbsp;se&nbsp;v&nbsp;kriminále spřáhne s&nbsp;jedním důstojníkem gestapa a&nbsp;naplánují útěk. Nic jí&nbsp;není platné ani to, že&nbsp;na&nbsp;ni&nbsp;kladně působí moudrá stará dozorkyně, která sama v&nbsp;kriminále seděla ještě za&nbsp;nacistů.“</span></p>
          <p class="chunk" data-nb-ref-number="1725" data-nb-words="27" data-nb-chars="183"><span class="idea" data-nb-ref-number="1736" id="idea1736" data-nb-words="27" data-nb-chars="183">„Chlapi a&nbsp;ženský byli v&nbsp;kriminále společně, takže bylo možné něco plánovat?“ zapochyboval Kamil o&nbsp;reáliích. Vzhledem k&nbsp;fantastičnosti celého příběhu to&nbsp;byla snad i&nbsp;nadbytečná starost.</span></p>
          <p class="chunk" data-nb-ref-number="1726" data-nb-words="22" data-nb-chars="136"><span class="idea" data-nb-ref-number="1737" id="idea1737" data-nb-words="22" data-nb-chars="136">„Hm,“ zachmuřil se&nbsp;bývalý spisovatel. „To je&nbsp;taková ta&nbsp;– básnická licence. Dejme tomu, že&nbsp;se&nbsp;seznámili na&nbsp;procházce na&nbsp;vězeňském dvoře.“</span></p>
          <p class="chunk" data-nb-ref-number="1727" data-nb-words="1" data-nb-chars="6"><span class="idea" data-nb-ref-number="1738" id="idea1738" data-nb-words="1" data-nb-chars="6">„Aha.“</span></p>
          <p class="chunk" data-nb-ref-number="1728" data-nb-words="57" data-nb-chars="333"><span class="idea" data-nb-ref-number="1739" id="idea1739" data-nb-words="57" data-nb-chars="333">„Pokusí se&nbsp;tedy o&nbsp;útěk, kdy gestapák je&nbsp;nakonec zastřelen bdělou stráží a&nbsp;ona pronikne až&nbsp;do&nbsp;nedaleké vesnice. Tam se&nbsp;nějakou dobu skrývá v&nbsp;chlévě a&nbsp;krade rolníkům potraviny. Pak se&nbsp;rovněž pokusí o&nbsp;ilegální přechod státní hranice, ale když ji&nbsp;sledují pohraničníci, zapadne do&nbsp;bažiny a&nbsp;s&nbsp;velkým žbluňkáním a&nbsp;chroptěním se&nbsp;v&nbsp;ní utopí.“</span></p>
          <p class="chunk" data-nb-ref-number="1729" data-nb-words="7" data-nb-chars="47"><span class="idea" data-nb-ref-number="1740" id="idea1740" data-nb-words="7" data-nb-chars="47">„Inženýr Hradílek si&nbsp;vezme Blanku,“ hádá Kamil.</span></p>
          <p class="chunk" data-nb-ref-number="1730" data-nb-words="10" data-nb-chars="58"><span class="idea" data-nb-ref-number="1741" id="idea1741" data-nb-words="10" data-nb-chars="58">„Jak to&nbsp;víš?“ podíval se&nbsp;na&nbsp;něj podezřívavě Martinin otec.</span></p>
          <p class="chunk" data-nb-ref-number="1731" data-nb-words="6" data-nb-chars="29"><span class="idea" data-nb-ref-number="1742" id="idea1742" data-nb-words="6" data-nb-chars="29">„Vyplývá to&nbsp;z&nbsp;– logiky děje.“</span></p>
          <p class="chunk" data-nb-ref-number="1732" data-nb-words="23" data-nb-chars="146"><span class="idea" data-nb-ref-number="1743" id="idea1743" data-nb-words="23" data-nb-chars="146">„Ano. Vzali se,“ řekl zamyšleně muž a&nbsp;dodal: „Ale nejdřív dostane Hradílek cenu za&nbsp;vynález, kterou mu&nbsp;na&nbsp;Hradě předá prezident Antonín Zápotocký.“</span></p>
          <p class="chunk" data-nb-ref-number="1733" data-nb-words="6" data-nb-chars="41"><span class="idea" data-nb-ref-number="1744" id="idea1744" data-nb-words="6" data-nb-chars="41">„A&nbsp;jak skončil Flierbaum? Pořád vysílal?“</span></p>
          <p class="chunk" data-nb-ref-number="1734" data-nb-words="94" data-nb-chars="609"><span class="idea" data-nb-ref-number="1745" id="idea1745" data-nb-words="94" data-nb-chars="609">„Vysílal a&nbsp;vysílal, až&nbsp;ho&nbsp;jeho chlebodárci měli dost a&nbsp;rozhodli se&nbsp;vyslat pro změnu přímo jeho, aby škodil v&nbsp;lidově demokratické republice jako agent CIA. Dají mu&nbsp;tedy zbraně a&nbsp;shodí ho&nbsp;padákem na&nbsp;území státu. Má&nbsp;za&nbsp;úkol získat si&nbsp;mezi nepřáteli nového spravedlivého zřízení spojence a&nbsp;vraždit předsedy národních výborů, jednotných zemědělských družstev a&nbsp;odborníky v&nbsp;podnicích. Parašutista se&nbsp;skrývá u&nbsp;místního faráře Cibuly, který je&nbsp;kromě tmářství i&nbsp;klerofašistický živel a&nbsp;agent Vatikánu. Cibula má&nbsp;vysílačku a&nbsp;mrtvé schránky a&nbsp;do Vatikánu pravidelně hlásí podrobné údaje o&nbsp;socia­listickém rozvoji kraje.“</span></p>
          <p class="chunk" data-nb-ref-number="1735" data-nb-words="23" data-nb-chars="137"><span class="idea" data-nb-ref-number="1746" id="idea1746" data-nb-words="23" data-nb-chars="137">„Jak to&nbsp;mohl vědět?“ podivil se&nbsp;Kamil. „Vždyť byl tmář a&nbsp;v&nbsp;podnicích nepracoval čiliž na&nbsp;schůze nechodil a&nbsp;plány převodovek taky neznal.“</span></p>
          <p class="chunk" data-nb-ref-number="1736" data-nb-words="42" data-nb-chars="261"><span class="idea" data-nb-ref-number="1747" id="idea1747" data-nb-words="42" data-nb-chars="261">„Používal znalosti ze&nbsp;zpovědí. Lidi mu&nbsp;vykládali podrobnosti ze&nbsp;svýho života a&nbsp;práce a&nbsp;Cibula, protože měl jezuitský školení, z&nbsp;toho vždycky dokázal sestavit celek. Zvlášť když měl potom k&nbsp;ruce agenta CIA Flierbauma. To&nbsp;jim šlo všechno dvakrát rychlej od&nbsp;ruky.“</span></p>
          <p class="chunk" data-nb-ref-number="1737" data-nb-words="4" data-nb-chars="28"><span class="idea" data-nb-ref-number="1748" id="idea1748" data-nb-words="4" data-nb-chars="28">„A&nbsp;koho všeho zlikvidovali?“</span></p>
          <p class="chunk" data-nb-ref-number="1738" data-nb-words="42" data-nb-chars="283"><span class="idea" data-nb-ref-number="1749" id="idea1749" data-nb-words="42" data-nb-chars="283">„Začali u&nbsp;místního zemědělského družstva, protože na&nbsp;schůzky na&nbsp;faru chodili i&nbsp;bývalí kulaci, na&nbsp;které ještě revoluční spravedlnost nedopadla. Kulaci nepřenesli přes srdce, že&nbsp;lidé mají konečně co&nbsp;jíst a&nbsp;že se&nbsp;hospodaří moderními metodami podle vzoru sovětských sovchozů a&nbsp;kolchozů.“</span></p>
          <p class="chunk" data-nb-ref-number="1739" data-nb-words="18" data-nb-chars="100"><span class="idea" data-nb-ref-number="1750" id="idea1750" data-nb-words="18" data-nb-chars="100">„Asi měli životní krizi, když viděli, že&nbsp;všechno jde i&nbsp;bez nich, a&nbsp;dokonce ještě lépe a&nbsp;radostněji.“</span></p>
          <p class="chunk" data-nb-ref-number="1740" data-nb-words="50" data-nb-chars="278"><span class="idea" data-nb-ref-number="1751" id="idea1751" data-nb-words="50" data-nb-chars="278">„Přesně tak to&nbsp;bylo. Navíc doufali v&nbsp;násilný zvrat poměrů a&nbsp;doufali, že&nbsp;čím méně odpůrců bude v&nbsp;době puče na&nbsp;živu, tím snadněji se&nbsp;vrátí staré časy. Farář se&nbsp;na&nbsp;to&nbsp;také těšil a&nbsp;ve zpovědnici ukrýval pistole a&nbsp;pod oltářem letáky s&nbsp;texty namnoženými podle štvaní Svobodný Evropy.“</span></p>
          <p class="chunk" data-nb-ref-number="1741" data-nb-words="10" data-nb-chars="63"><span class="idea" data-nb-ref-number="1752" id="idea1752" data-nb-words="10" data-nb-chars="63">„Nebylo by&nbsp;pro něj bezpečnější mít pistole ukryté někde jinde?“</span></p>
          <p class="chunk" data-nb-ref-number="1742" data-nb-words="23" data-nb-chars="164"><span class="idea" data-nb-ref-number="1753" id="idea1753" data-nb-words="23" data-nb-chars="164">„Samozřejmě bylo, ale to&nbsp;byl takovej uměleckej obraz. Farář vysedávající nad sbírkou zbraní a&nbsp;poslouchající zpovědi je&nbsp;jaksi vhodnější vzhledem k&nbsp;působivosti díla.“</span></p>
          <p class="chunk" data-nb-ref-number="1743" data-nb-words="1" data-nb-chars="6"><span class="idea" data-nb-ref-number="1754" id="idea1754" data-nb-words="1" data-nb-chars="6">„Aha.“</span></p>
          <p class="chunk" data-nb-ref-number="1744" data-nb-words="75" data-nb-chars="510"><span class="idea" data-nb-ref-number="1755" id="idea1755" data-nb-words="75" data-nb-chars="510">„Pak přišlo vyvrcholení. Jedním z&nbsp;těch, kdo má&nbsp;být zlikvidován, je&nbsp;taky inženýr Hradílek, vynálezce pokrokový převodovky. Protože má&nbsp;na&nbsp;něj Flierbaum osobně spadeno, rozhodne se&nbsp;co&nbsp;nejdřív zlikvidovat i&nbsp;jeho. Dojde k&nbsp;přestřelce v&nbsp;areálu podniku, kde je&nbsp;na&nbsp;Hradílkově straně starej dělník Kouba, člen lidovejch milicí. Maj úspěch. Odprásknou Flierbauma a&nbsp;nad jeho prostříleným tělem pronáší Kouba poslední větu předposlední kapitoly: ‚Neměl rád lidi. Nemoh jinak skončit. Vlastní nenávist k&nbsp;lidem ho&nbsp;zahubila.‘“</span></p>
          <p class="chunk" data-nb-ref-number="1745" data-nb-words="5" data-nb-chars="22"><span class="idea" data-nb-ref-number="1756" id="idea1756" data-nb-words="5" data-nb-chars="22">„A&nbsp;co kulaci a&nbsp;farář?“</span></p>
          <p class="chunk" data-nb-ref-number="1746" data-nb-words="92" data-nb-chars="580"><span class="idea" data-nb-ref-number="1757" id="idea1757" data-nb-words="92" data-nb-chars="580">„Už si&nbsp;na&nbsp;to&nbsp;po&nbsp;tolika letech přesně nevzpomínám. Mám dojem, že&nbsp;klerikál s&nbsp;agrárníky byli odhaleni, když chtěli vést plíživou kampaň proti očkování a&nbsp;umělým hnojivům. Tím na&nbsp;sebe upozornili mladého příslušníka Bezpečnosti, který pak v&nbsp;kostele našel zbraně a&nbsp;letáky se&nbsp;štvavými texty proti hnojivům. Tak padouchy po&nbsp;krátké honičce zatkli. Myslím, že&nbsp;tam byla taková komická scéna na&nbsp;odlehčení, jak tlustej farář a&nbsp;tlustý kulaci utíkaj dýchavičně přes pole a&nbsp;za nima mladí a&nbsp;silní příslušníci s&nbsp;velkými a&nbsp;krásnými vlčáky. Oni tak nějak představovali tu&nbsp;novou přicházející generaci.“</span></p>
          <p class="chunk" data-nb-ref-number="1747" data-nb-words="8" data-nb-chars="50"><span class="idea" data-nb-ref-number="1758" id="idea1758" data-nb-words="8" data-nb-chars="50">Oba spisovatelé se&nbsp;odmlčeli. Pak se&nbsp;Kamil osmělil.</span></p>
          <p class="chunk" data-nb-ref-number="1748" data-nb-words="6" data-nb-chars="37"><span class="idea" data-nb-ref-number="1759" id="idea1759" data-nb-words="6" data-nb-chars="37">„Vy jste tomu všemu skutečně věřili?“</span></p>
          <p class="chunk" data-nb-ref-number="1749" data-nb-words="4" data-nb-chars="15"><span class="idea" data-nb-ref-number="1760" id="idea1760" data-nb-words="4" data-nb-chars="15">„Kdo je&nbsp;to&nbsp;MY?“</span></p>
          <p class="chunk" data-nb-ref-number="1750" data-nb-words="4" data-nb-chars="29"><span class="idea" data-nb-ref-number="1761" id="idea1761" data-nb-words="4" data-nb-chars="29">„Lidé píšící takovéhle věci.“</span></p>
          <p class="chunk" data-nb-ref-number="1751" data-nb-words="89" data-nb-chars="496"><span class="idea" data-nb-ref-number="1762" id="idea1762" data-nb-words="89" data-nb-chars="496">„Ten děj byl samozřejmě pitomost, to&nbsp;nám bylo všem jasný. Ale ty&nbsp;kulisy, tomu jsme věřili. Ve&nbsp;všechny ty&nbsp;převodovky a&nbsp;agenty a&nbsp;lidový milice. Vy&nbsp;jste tenkrát ještě nebyli na&nbsp;světě, takže to&nbsp;znáte jenom z&nbsp;těch učebnic, co&nbsp;se&nbsp;dneska vydávaj. Tam je&nbsp;všechno podaný jenom z&nbsp;pohledu těch, co&nbsp;to&nbsp;teďka vyhráli. Nikde se&nbsp;nedočteš, že&nbsp;i&nbsp;tenkrát se&nbsp;dalo užít hodně legrace, zvlášť mezi mladejma, a&nbsp;taky se&nbsp;dělalo umění a&nbsp;jezdilo pracovat na&nbsp;venkov. Pro nás to&nbsp;byl život, to&nbsp;nebyly žádný ideologický řeči.“</span></p>
          <p class="chunk" data-nb-ref-number="1752" data-nb-words="92" data-nb-chars="548"><span class="idea" data-nb-ref-number="1763" id="idea1763" data-nb-words="92" data-nb-chars="548">Hodně legrace se&nbsp;dalo užít, pomyslel si&nbsp;Kamil. Zvlášť když jedni viseli na&nbsp;šibenici s&nbsp;vyplazeným jazykem nebo polykali uranový prach, zatímco jiní jezdili na&nbsp;venkov dovádět se&nbsp;svazačkami. K&nbsp;popukání. Ale tomu my&nbsp;nemůžeme rozumět, protože jsme tenkrát ještě nebyli na&nbsp;světě. Tak nic neříkal. Martina ležela v&nbsp;nemocnici s&nbsp;boulí na&nbsp;hlavě. Kdyby žila před čtyřiceti lety, co&nbsp;by&nbsp;dělala, čemu by&nbsp;věřila? Jezdila by&nbsp;na&nbsp;brigády a&nbsp;recitovala? Co&nbsp;by&nbsp;dělal Kamil? Dokázal by&nbsp;se&nbsp;přes to&nbsp;všechno do&nbsp;ní&nbsp;zamilovat? Napsal by&nbsp;podobnou knihu, jako byla <em>Rudá brázda</em>?</span></p>
          <p class="chunk" data-nb-ref-number="1753" data-nb-words="115" data-nb-chars="668"><span class="idea" data-nb-ref-number="1764" id="idea1764" data-nb-words="115" data-nb-chars="668">„A&nbsp;pak se&nbsp;to&nbsp;zfilmovalo,“ vytrhnul ho&nbsp;náhle z&nbsp;hlubokého přemítání Martinin otec. „To by&nbsp;ses teda fakt divil, kdo všechno tam hrál a&nbsp;zpíval. Taky tam totiž byly zpěvy, aby se&nbsp;to&nbsp;trochu natáhlo, protože pro film se&nbsp;některé scény vynechaly, aby se&nbsp;ušetřilo. Celou jednu sezonu jsme byli slavný. V&nbsp;kině Říjen v&nbsp;jednom městečku, kde jsme dělali o&nbsp;filmu besedu, jsem se&nbsp;seznámil s&nbsp;matkou tvý slečny, co&nbsp;jsem si&nbsp;ji&nbsp;pak vzal. Kdyby nebylo <em>Rudý brázdy</em>, tak by&nbsp;se&nbsp;pozdějc nenarodila. Taky by&nbsp;se&nbsp;nenarodila, kdybysme konečně nedostali byt po&nbsp;jedněch emigrantech, protože už&nbsp;jsme nebyli tak úplně mladý a&nbsp;bez toho zajištění bysme Martinu vůbec radši do&nbsp;tohohle světa nezamíchali.“</span></p>
          <p class="chunk" data-nb-ref-number="1754" data-nb-words="88" data-nb-chars="538"><span class="idea" data-nb-ref-number="1765" id="idea1765" data-nb-words="88" data-nb-chars="538"><em>Rudá brázda</em>, kino Říjen, byt po&nbsp;emigrantech. Kamil měl na&nbsp;rozdíl od&nbsp;Martinina fyzického otřesu nyní lehký duševní otřes mozku. Měl bych to&nbsp;jednou napsat, říkal si. Jenomže koho by&nbsp;to&nbsp;zajímalo? Je&nbsp;to&nbsp;skutečně tak strhující a&nbsp;originální, jakými divnými stezičkami se&nbsp;ubírají geny, když si&nbsp;dávají rande? Kolik takových Martin bylo počato v&nbsp;parcích po&nbsp;koncertě Plastic People nebo lidoveckých či&nbsp;svazáckých plesech? (A&nbsp;kolik jich také počato nebylo. Lidi vždy spíše udiví to, co&nbsp;je, než to, co&nbsp;není. Ačkoliv toho druhého je&nbsp;mnohonásobně víc.)</span></p>
          <p class="chunk" data-nb-ref-number="1755" data-nb-words="48" data-nb-chars="303"><span class="idea" data-nb-ref-number="1766" id="idea1766" data-nb-words="48" data-nb-chars="303">Kamil raději předstíral, že&nbsp;pije, aby nemusel ezoterická hlediska rozmnožování blíže komentovat. Aspoň mohl upadnout do&nbsp;dalších myšlenek. Myslí to&nbsp;ten chlap všechno vážně, nebo si&nbsp;ze&nbsp;mne dělá legraci? Existovala skutečně taková kniha a&nbsp;byl natočen takový film? Dalo by&nbsp;se&nbsp;to&nbsp;zjistit, ale je&nbsp;to&nbsp;důležité?</span></p>
          <p class="chunk" data-nb-ref-number="1756" data-nb-words="15" data-nb-chars="89"><span class="idea" data-nb-ref-number="1767" id="idea1767" data-nb-words="15" data-nb-chars="89">„Potom jste ještě někdy něco psal?“ zeptal se&nbsp;konečně, aby nebylo pořád tak trapné ticho.</span></p>
          <p class="chunk" data-nb-ref-number="1757" data-nb-words="58" data-nb-chars="304"><span class="idea" data-nb-ref-number="1768" id="idea1768" data-nb-words="58" data-nb-chars="304">„Nic, co&nbsp;by&nbsp;stálo za&nbsp;řeč. I&nbsp;<em>Rudou brázdu</em> jsme dali dohromady s&nbsp;přáteli jenom proto, že&nbsp;se&nbsp;říkalo, že&nbsp;za&nbsp;to&nbsp;můžeme dostat byt nebo aspoň nějakou cenu. Nakonec jsme dostali jenom cenu. Pak jsme si&nbsp;ještě trochu užili s&nbsp;tím filmem a&nbsp;byl konec. Zbyla mi&nbsp;z&nbsp;toho nakonec jen manželka a&nbsp;pár problémů. Taky osud.“</span></p>
          <p class="chunk" data-nb-ref-number="1758" data-nb-words="5" data-nb-chars="30"><span class="idea" data-nb-ref-number="1769" id="idea1769" data-nb-words="5" data-nb-chars="30">„Jaké problémy máte na&nbsp;mysli?“</span></p>
          <p class="chunk" data-nb-ref-number="1759" data-nb-words="104" data-nb-chars="643"><span class="idea" data-nb-ref-number="1770" id="idea1770" data-nb-words="104" data-nb-chars="643">„Není takovej problém si&nbsp;všimnout, že&nbsp;v&nbsp;tom filmu je&nbsp;stejně jako v&nbsp;knížce pár případů, který se&nbsp;podobaly případům z&nbsp;padesátých let. Někdo si&nbsp;na&nbsp;to&nbsp;vzpomněl, když byl osmašedesátý rok. Dostal jsem pár anonymních dopisů. Najednou bylo každýmu jasný, že&nbsp;jsme padouši. Naštěstí měli tenkrát všichni jiný starosti než nějakej blbej film, zvlášť když v&nbsp;něm některý, co&nbsp;prohlédli, taky hráli, nebo ho&nbsp;aspoň vychvalovali a&nbsp;popíjeli při besedách. Jenomže naše jména byla pod tou knížkou, kterou si&nbsp;každý mohl najít v&nbsp;knihovnách mnohem snáz, než se&nbsp;dal vidět film, kterej už&nbsp;tolik nikoho nezajímal. Chvilku nás vláčeli tiskem jako stalinistický stvůry.“</span></p>
          <p class="chunk" data-nb-ref-number="1760" data-nb-words="3" data-nb-chars="18"><span class="idea" data-nb-ref-number="1771" id="idea1771" data-nb-words="3" data-nb-chars="18">„Co vám provedli?“</span></p>
          <p class="chunk" data-nb-ref-number="1761" data-nb-words="54" data-nb-chars="310"><span class="idea" data-nb-ref-number="1772" id="idea1772" data-nb-words="54" data-nb-chars="310">„Někdo se&nbsp;chtěl dostat na&nbsp;moje místo na&nbsp;vnitru, tak to&nbsp;vytáhnul na&nbsp;veřejnost. Psalo se&nbsp;o&nbsp;nás v&nbsp;novinách jako o&nbsp;loutkách a&nbsp;přisluhovačích rudých prokurátorských katanů. Naštěstí jsme na&nbsp;dotyčného našli, že&nbsp;v&nbsp;oněch letech někoho ztloukl do&nbsp;bezvědomí při výslechu. Musel jít dřív než já&nbsp;a&nbsp;pak se&nbsp;na&nbsp;to&nbsp;zapomnělo.“</span></p>
          <p class="chunk" data-nb-ref-number="1762" data-nb-words="11" data-nb-chars="64"><span class="idea" data-nb-ref-number="1773" id="idea1773" data-nb-words="11" data-nb-chars="64">„Co jste dělal na&nbsp;vnitru?“ zeptal se&nbsp;s&nbsp;bezelstným výrazem Kamil.</span></p>
          <p class="chunk" data-nb-ref-number="1763" data-nb-words="5" data-nb-chars="33"><span class="idea" data-nb-ref-number="1774" id="idea1774" data-nb-words="5" data-nb-chars="33">Martinin otec se&nbsp;pobaveně zasmál.</span></p>
          <p class="chunk" data-nb-ref-number="1764" data-nb-words="68" data-nb-chars="381"><span class="idea" data-nb-ref-number="1775" id="idea1775" data-nb-words="68" data-nb-chars="381">„Čistě odbornou práci. Zpracování dat. Když přišly počítače, tak počítače. Žádný zločin a&nbsp;žádná politika. Aspoň ne&nbsp;víc než jiný lidi tady. Kdyby se&nbsp;v&nbsp;tom někdo vrtal, muselo by&nbsp;ho&nbsp;to&nbsp;nudit. To&nbsp;si&nbsp;všichni jenom myslí, kdoví co&nbsp;vnitro nevědělo a&nbsp;co se&nbsp;tam dělo. Všechno to&nbsp;byly jenom čísla. Já&nbsp;si&nbsp;pod tím radši nic nepředstavoval. Čísla jako čísla. Všichni se&nbsp;tu&nbsp;museli něčím živit.“</span></p>
          <p class="chunk" data-nb-ref-number="1765" data-nb-words="25" data-nb-chars="133"><span class="idea" data-nb-ref-number="1776" id="idea1776" data-nb-words="25" data-nb-chars="133">Kamil si&nbsp;o&nbsp;vnitru nemyslel nic. Nevěřil tatíkovi ani slovo, nemohl mu&nbsp;ale na&nbsp;jeho mlžení nic říci. Neměl ani důvod, proč by&nbsp;to&nbsp;dělal.</span></p>
          <p class="chunk" data-nb-ref-number="1766" data-nb-words="7" data-nb-chars="35"><span class="idea" data-nb-ref-number="1777" id="idea1777" data-nb-words="7" data-nb-chars="35">„No a&nbsp;pak mě&nbsp;vyhodili za&nbsp;prověrek.“</span></p>
          <p class="chunk" data-nb-ref-number="1767" data-nb-words="19" data-nb-chars="128"><span class="idea" data-nb-ref-number="1778" id="idea1778" data-nb-words="19" data-nb-chars="128">„Proč, proboha?“ vyděsil se&nbsp;spisovatel, který od&nbsp;Martiny tuto zápletku neznal a&nbsp;otce pokládal za&nbsp;neochvějnou oporu všech režimů.</span></p>
          <p class="chunk" data-nb-ref-number="1768" data-nb-words="86" data-nb-chars="494"><span class="idea" data-nb-ref-number="1779" id="idea1779" data-nb-words="86" data-nb-chars="494">„Protože se&nbsp;vrátil ten, co&nbsp;mě&nbsp;chtěl vystrnadit a&nbsp;kterého jsem preventivně vystrnadil já. Byl prostě větší svině. Musel jsem odejít z&nbsp;Prahy i&nbsp;se ženou. Pracoval jsem na&nbsp;státním statku. Žena tenkrát přišla do&nbsp;jinýho stavu. Žili jsme v&nbsp;hrozných podmínkách, se&nbsp;studnou na&nbsp;dvoře, s&nbsp;elektrikou vedenou po&nbsp;povrchu, suchým záchodem. O&nbsp;to dítě jsme přišli. Možná by&nbsp;se&nbsp;to&nbsp;stalo stejně. Možná ne. Pak toho chlapa na&nbsp;vnitru najednou trefil šlak, asi byl moc agilní. Nebo moc věděl. To&nbsp;už&nbsp;je&nbsp;dneska jedno.“</span></p>
        </section>
        <section>
          <p class="chunk" data-nb-ref-number="1769" data-nb-words="39" data-nb-chars="220"><span class="idea" data-nb-ref-number="1780" id="idea1780" data-nb-words="39" data-nb-chars="220"><em>Zhroutila se&nbsp;na&nbsp;prahu domku. Pokusil se&nbsp;ji&nbsp;zvednout, ale bál se&nbsp;s&nbsp;ní příliš hýbat, a&nbsp;tak zůstala polosedící a&nbsp;pololežící ve&nbsp;veřejích. V&nbsp;domě nebyl žádný telefon, aby mohl zavolat doktora. Za&nbsp;plotem zahlédl kluka na&nbsp;kole.</em></span></p>
          <p class="chunk" data-nb-ref-number="1770" data-nb-words="6" data-nb-chars="42"><span class="idea" data-nb-ref-number="1781" id="idea1781" data-nb-words="6" data-nb-chars="42"><em>„Zavolej do&nbsp;nemocnice. Dělej, ty&nbsp;pitomče!“</em></span></p>
          <p class="chunk" data-nb-ref-number="1771" data-nb-words="29" data-nb-chars="177"><span class="idea" data-nb-ref-number="1782" id="idea1782" data-nb-words="29" data-nb-chars="177"><em>Kluk odjel na&nbsp;rachotícím rezavém bicyklu. Žena tiše sténala. Kdykoli s&nbsp;ní pohnul, vykřikla tak, že&nbsp;se&nbsp;už&nbsp;ničeho neodvažoval. Doběhl aspoň pro starou vojenskou deku a&nbsp;přikryl ji.</em></span></p>
          <p class="chunk" data-nb-ref-number="1772" data-nb-words="70" data-nb-chars="425"><span class="idea" data-nb-ref-number="1783" id="idea1783" data-nb-words="70" data-nb-chars="425"><em>Když přijela sanita, naložili ženu na&nbsp;nosítka a&nbsp;chtěli vyjet ze&nbsp;dvora. Ve&nbsp;vratech zapadli do&nbsp;velké louže bahnité vody. Několik mužů přispěchalo vůz vyprostit. Byli hned od&nbsp;hlavy k&nbsp;patě od&nbsp;bláta a&nbsp;výfukové plyny přehřátého motoru zaplnily celý dvůr. Přes veškerou snahu jim to&nbsp;trvalo několik minut. Když odjeli, zůstal na&nbsp;dvoře sám. Pomalu se&nbsp;vracel do&nbsp;domu. Na&nbsp;prahu objevil několik krvavých skvrnek. Neodvažoval se&nbsp;je&nbsp;utřít.</em></span></p>
        </section>
        <section>
          <p class="chunk" data-nb-ref-number="1773" data-nb-words="8" data-nb-chars="42"><span class="idea" data-nb-ref-number="1784" id="idea1784" data-nb-words="8" data-nb-chars="42">„To vás zavolali zpátky do&nbsp;Prahy jen tak?“</span></p>
          <p class="chunk" data-nb-ref-number="1774" data-nb-words="22" data-nb-chars="128"><span class="idea" data-nb-ref-number="1785" id="idea1785" data-nb-words="22" data-nb-chars="128">„Byl jsem odborník. Vyházeli tenkrát moc lidí a&nbsp;u&nbsp;některých se&nbsp;prostě sekli. Třeba u&nbsp;mě. Když nás potřebovali, vraceli jsme se.“</span></p>
          <p class="chunk" data-nb-ref-number="1775" data-nb-words="4" data-nb-chars="20"><span class="idea" data-nb-ref-number="1786" id="idea1786" data-nb-words="4" data-nb-chars="20">„To šlo tak hladce?“</span></p>
          <p class="chunk" data-nb-ref-number="1776" data-nb-words="5" data-nb-chars="29"><span class="idea" data-nb-ref-number="1787" id="idea1787" data-nb-words="5" data-nb-chars="29">„Ne. Nikdy nejde nic hladce.“</span></p>
          <p class="chunk" data-nb-ref-number="1777" data-nb-words="129" data-nb-chars="737"><span class="idea" data-nb-ref-number="1788" id="idea1788" data-nb-words="129" data-nb-chars="737">Dál k&nbsp;tomu nic neříkal a&nbsp;zapálil si. Kamil si&nbsp;vzpomněl, jak mu&nbsp;Martina vykládala, že&nbsp;její otec je&nbsp;na&nbsp;seznamu agentů Státní bezpečnosti. Zatímco ji&nbsp;přátelé utěšovali, že&nbsp;je&nbsp;to&nbsp;jistě omyl, ona si&nbsp;byla jistá, že&nbsp;to&nbsp;omyl není. Pro ni&nbsp;byl vlastní otec agent, který nesl za&nbsp;svou činnost plnou odpovědnost a&nbsp;kterému sama nikdy nic nevěřila. Možná že&nbsp;potom už&nbsp;nebyl agent, ale asi jenom proto, že&nbsp;jiné agenty verboval a&nbsp;řídil. Bylo pro ni&nbsp;pohodlnější vidět ho&nbsp;takto, jako nebezpečného „kádra“, než o&nbsp;něm příliš uvažovat. Jenomže i&nbsp;kdyby se&nbsp;chtěla něco dovědět, ty&nbsp;nejdůležitější věci by&nbsp;jí&nbsp;stejně zůstaly skryty. Byl to&nbsp;padouch? Ublížil někomu a&nbsp;skutečně udával? Pracoval skutečně jenom s&nbsp;čísly, nebo se&nbsp;mu&nbsp;pod ruce občas připletl i&nbsp;živý člověk?</span></p>
          <p class="chunk" data-nb-ref-number="1778" data-nb-words="17" data-nb-chars="97"><span class="idea" data-nb-ref-number="1789" id="idea1789" data-nb-words="17" data-nb-chars="97">Martina ho&nbsp;před ním varovala tak přesvědčivě, že&nbsp;skoro zapomněl, že&nbsp;je&nbsp;řeč o&nbsp;jejím vlastním otci.</span></p>
          <p class="chunk" data-nb-ref-number="1779" data-nb-words="25" data-nb-chars="131"><span class="idea" data-nb-ref-number="1790" id="idea1790" data-nb-words="25" data-nb-chars="131">„Kdybys ho&nbsp;někdy náhodou potkal, ne&nbsp;abys mu&nbsp;věřil jediné slovo. Je&nbsp;to&nbsp;lhář a&nbsp;nic jiného než lhář. Ten nemluví pravdu ani ze&nbsp;spaní.“</span></p>
          <p class="chunk" data-nb-ref-number="1780" data-nb-words="36" data-nb-chars="224"><span class="idea" data-nb-ref-number="1791" id="idea1791" data-nb-words="36" data-nb-chars="224">Když se&nbsp;rodina rozpadla, vídávala ho&nbsp;Martina ještě méně a&nbsp;nijak jí&nbsp;nechyběl. Kamilovi najednou došlo, že&nbsp;chlápkovi s&nbsp;cigaretou toho už&nbsp;mnoho nezbylo. Možná někde nějaký ten utajený výtisk <em>Rudé brázdy</em> jako vzpomínka na&nbsp;mládí.</span></p>
          <p class="chunk" data-nb-ref-number="1781" data-nb-words="116" data-nb-chars="682"><span class="idea" data-nb-ref-number="1792" id="idea1792" data-nb-words="116" data-nb-chars="682">Otec pil stále víc a&nbsp;víc. Po&nbsp;pivech si&nbsp;začal dopřávat panáků. Vypadalo to, jako by&nbsp;se&nbsp;víc a&nbsp;víc sesouval k&nbsp;podlaze, ale ve&nbsp;skutečnosti se&nbsp;jenom střídavě nakláněl na&nbsp;jednu a&nbsp;na druhou stranu. Na&nbsp;alkohol byl zvyklý. Pak už&nbsp;se&nbsp;na&nbsp;Kamila přestal dívat a&nbsp;vykládal si&nbsp;sám pro sebe. Spílal mládeži, své dceři, bývalé manželce, poměrům, novému režimu, starému režimu a&nbsp;počasí. Čím víc se&nbsp;blížilo ráno, tím méně Kamila potřeboval jako posluchače. Možná trénoval na&nbsp;chvíle, kdy mezi čtyřmi stěnami prázdného bytu žádné posluchače mít nebude. Začal litovat sám sebe. Lítost to&nbsp;byla tak veliká, že&nbsp;kdyby jejím předmětem nebyl on&nbsp;sám, mohl se&nbsp;její mírou zařadit mezi přední tibetské bódhisattvy.</span></p>
          <p class="chunk" data-nb-ref-number="1782" data-nb-words="16" data-nb-chars="105"><span class="idea" data-nb-ref-number="1793" id="idea1793" data-nb-words="16" data-nb-chars="105">„A&nbsp;proč to&nbsp;všechno? Proč jsme to&nbsp;všechno dělali?“ vzepjal se&nbsp;k&nbsp;poslednímu oslovení adresovanému Kamilovi.</span></p>
          <p class="chunk" data-nb-ref-number="1783" data-nb-words="114" data-nb-chars="683"><span class="idea" data-nb-ref-number="1794" id="idea1794" data-nb-words="114" data-nb-chars="683">To&nbsp;je&nbsp;pravda, proč vlastně, řekl si&nbsp;Kamil. K&nbsp;čemu jsou jeho knihy, proč zachycovat skutečné příběhy, které zraní a&nbsp;vzbudí pohoršení, nebo proč tvořit neskutečné, které nemají se&nbsp;životem nic společného? Nemohl by&nbsp;si&nbsp;najít nějaký jednodušší, užitečnější a&nbsp;stejně příjemný způsob obživy? Pokouší se&nbsp;psát o&nbsp;vznešených tématech a&nbsp;přitom neví, co&nbsp;provede s&nbsp;Martinou, až&nbsp;ji&nbsp;s&nbsp;boulí na&nbsp;hlavě pustí z&nbsp;nemocnice. Má&nbsp;s&nbsp;ní zůstat navždycky, nebo se&nbsp;s&nbsp;ní rozejít? Kdo mu&nbsp;poradí a&nbsp;řekne, co&nbsp;je&nbsp;správné? Bývalý kritik to&nbsp;má&nbsp;v&nbsp;klášteře jednodušší. „Představení se&nbsp;mohou mýlit, ale kdo je&nbsp;poslechne, ten se&nbsp;nikdy nemýlí,“ citoval těsně před odchodem do&nbsp;monastýru Kamilovi z&nbsp;nějakého duchovního spisu.</span></p>
          <p class="chunk" data-nb-ref-number="1784" data-nb-words="45" data-nb-chars="259"><span class="idea" data-nb-ref-number="1795" id="idea1795" data-nb-words="45" data-nb-chars="259">„Chtěl bych mít takovou jistotu. Kdybych věděl, že&nbsp;je&nbsp;na&nbsp;vrcholku nějaké hory napsáno, co&nbsp;je&nbsp;pravda a&nbsp;co je&nbsp;správné, vylezl bych tam, i&nbsp;kdybych měl přitom chcípnout, jen abych to&nbsp;viděl na&nbsp;vlastní oči.“ Tak to&nbsp;řekl Kamil v&nbsp;návalu upřímnosti nadějnému mnichovi.</span></p>
          <p class="chunk" data-nb-ref-number="1785" data-nb-words="27" data-nb-chars="156"><span class="idea" data-nb-ref-number="1796" id="idea1796" data-nb-words="27" data-nb-chars="156">„Jedinou takovou horu nosíš v&nbsp;sobě. Málo na&nbsp;ni&nbsp;šplháš,“ zněla odpověď. Jako metafora to&nbsp;bylo dobré. Pro praxi to&nbsp;nemělo žádný význam. Musí tedy zůstat dole.</span></p>
          <p class="chunk" data-nb-ref-number="1786" data-nb-words="29" data-nb-chars="170"><span class="idea" data-nb-ref-number="1797" id="idea1797" data-nb-words="29" data-nb-chars="170">Než odešel s&nbsp;Martinou naposledy do&nbsp;squatu, našel ve&nbsp;schránce první lístek z&nbsp;Francie. Bývalý kritik se&nbsp;ozval hned po&nbsp;několika prvních dnech v&nbsp;klášteře. Asi mu&nbsp;bylo smutno.</span></p>
        </section>
        <section>
          <p class="chunk" data-nb-ref-number="1787" data-nb-words="115" data-nb-chars="673"><span class="idea" data-nb-ref-number="1798" id="idea1798" data-nb-words="115" data-nb-chars="673"><em>Je podzim,</em> stálo na&nbsp;pohlednici_, a&nbsp;staří mniši začínají chrápat. Věnuji se&nbsp;četbě Augustina a&nbsp;nácviku latinských žalmů. Jsou úžasné. Včera mě&nbsp;málem kopla kráva. Krávy tu&nbsp;umějí poslouchat jenom tehdy, když se&nbsp;na&nbsp;ně&nbsp;mluví francouzsky. Každé odpoledne chodím do&nbsp;zahrady a&nbsp;o&nbsp;všem uvažuji. Jsem rád, že&nbsp;jsem tady. Jsi taky rád, že&nbsp;jsi, kde jsi? Neměl jsem teď moc času na&nbsp;„normální“ četbu, ale zatím mi&nbsp;to&nbsp;nechybí. Co&nbsp;dělají tvé krásné ženy a&nbsp;tvé krásné romány? Nejíme tady maso. Četl jsi někdy definici vidličky od&nbsp;Ambrose Bierce? Nástroj, který většinou slouží k&nbsp;podávání mrtvých zvířátek do&nbsp;úst. Dá&nbsp;se&nbsp;to&nbsp;tu&nbsp;zvládnout. Bůh je&nbsp;všechno ve&nbsp;všem. Především kolem třetí odpoledne._</span></p>
        </section>
        <section>
          <p class="chunk" data-nb-ref-number="1788" data-nb-words="59" data-nb-chars="341"><span class="idea" data-nb-ref-number="1799" id="idea1799" data-nb-words="59" data-nb-chars="341">„Proč to&nbsp;všechno dělám?“ napadlo Kamila. Na&nbsp;nejsložitější otázky se&nbsp;ve&nbsp;školce mezi dětmi odpovídalo: „Protože proto.“ Teď si&nbsp;na&nbsp;to&nbsp;vzpomněl a&nbsp;připadalo mu&nbsp;to&nbsp;jako zenový kóan. Byl to&nbsp;zenový kóan. A&nbsp;taky si&nbsp;vzpomněl na&nbsp;čínské přísloví: <em>Věci je&nbsp;nutno provést v&nbsp;okamžiku, kdy vás napadnou.</em> Protože ho&nbsp;právě napadlo, že&nbsp;by&nbsp;měl odejít, udělal to.</span></p>
          <p class="chunk" data-nb-ref-number="1789" data-nb-words="122" data-nb-chars="776"><span class="idea" data-nb-ref-number="1800" id="idea1800" data-nb-words="122" data-nb-chars="776">Rozloučil se&nbsp;lehkou úklonou hlavy se&nbsp;zřícenou postavou autora <em>Rudé brázdy</em>, který Kamilův odchod snad ani nezaregistroval. Podíval se&nbsp;ještě jednou přes jeho rameno ven zažloutlým oknem, nad nímž mlčel ventilátor. Venku byla jen autobusová zastávka MHD. Mírně poprchávalo a&nbsp;inverze zahalila ulici jemným kouřmem. Kamil vyšel na&nbsp;ulici. Od&nbsp;budky autobusové zastávky se&nbsp;odlepil stín člověka čekajícího na&nbsp;jednu z&nbsp;ranních linek a&nbsp;chránícího se&nbsp;před špinavým mrholením nataženou kapucí. Kamil přistoupil o&nbsp;kousek blíž. Čekající se&nbsp;natočil směrem k&nbsp;němu a&nbsp;bylo vidět, že&nbsp;má&nbsp;něco v&nbsp;ruce. Byla to&nbsp;dívka a&nbsp;držela nějakou knihu. Nevadilo jí, že&nbsp;kapičky padají na&nbsp;rozevřené stránky a&nbsp;zřejmě nevnímala nic kolem sebe. Kamilovi se&nbsp;zdálo, že&nbsp;se&nbsp;dívka nad rozevřenými stránkami šťastně usmívá.</span></p>
          <p class="chunk" data-nb-ref-number="1790" data-nb-words="32" data-nb-chars="193"><span class="idea" data-nb-ref-number="1801" id="idea1801" data-nb-words="32" data-nb-chars="193">„Měl bych zase něco napsat,“ blesklo Kamilovi hlavou právě v&nbsp;okamžiku, kdy se&nbsp;z&nbsp;šedé mlhy vynořil první dnešní autobus. Spisovatel i&nbsp;čtenářka si&nbsp;nastoupili a&nbsp;autobus je&nbsp;odvážel do&nbsp;ranního šera.</span></p>
        </section>
        <a id="chapter-end"></a>
        <nav class="end-nav">
          <ul>
            <li><a href="./index.html#" rel="index">Titulní strana</a></li>
            <li><a href="./about.html#chunk1" rel="next">Následující kapitola →</a></li>
          </ul>
        </nav>
      </main>
    </div>
    <script type="text/javascript" src="./scripts/bundle.js" integrity="sha256-8ku8Tto9ylCLHYzfy93P/Ed4yA0buoeRfP9x6YWnpgQ="></script>
  </body>
</html>